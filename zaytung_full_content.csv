ID,Title,Content,Link
ZT0001,"İskandinav Ülkelerinde Verimli Bir Kamp Dönemi Geçiren Diyanet İşleri Başkanlığı, Ramazan Boyunca Halka Fakirliği Övüp Sabır Telkin Etmeye Hazır...","Ramazan öncesi hazırlık kampını İskandinav ülkelerinde gerçekleştiren Diyanet İşleri Başkanlığı, 1 ay boyunca halka fakirliği övüp, sabır ve şükür telkin etme maratonuna başladı...

8-13 Şubat tarihleri arasında  İsveç, Norveç ve Danimarka'da düzenlenen kampta verimli bir hazırlık dönemi geçirdiklerini belirten Diyanet Sözcüsü Muzaffer Ayazcılar, 80 milyar TL'lik bütçesi ve 211 bin çalışanıyla Diyanet'in her yıl olduğu gibi bu yıl da Ramazan'ın en iddialı ekiplerinden biri olacağını ifade etti.

""Ekonomik şartlar nedeniyle bu yıl her zaman olduğundan daha güçlü bir şekilde fakirlik övüp sabıra yüklenmemiz gerekiyor. Önümüzdeki zorlu maratonun farkındayız ama biz de %60'ı açlık, %95'i yoksulluk sınırının altında yaşayan bir kitleye fakirliği sevdirmemiz gerektiğinin bilincinde olarak bu zorlu maratona hazırlandık"" diyen Ayazcılar, kampın Norveç etabında özellikle açlık konusu üzerinde yoğunlaştıklarını da sözlerine ekledi.

""Biliyorsunuz orada güneşin hiç batmadığı dönemler var. Gerçi o dönem yaza denk geliyor ama biz sanki yazmış gibi o saate göre oruç tutarak antrenmanlarımızı yaptık. İlk bir kaç gün ayılan bayılan arkadaşlarımız olsa da sonrasında ortalama bir emekli vatandaşımız ya da öğrencimiz kadar açlığa dayanmayı öğrendiler."" sözleriyle zorlu kamp sürecini aktaran Diyanet Sözcüsü, halka övecekleri fakirliği kısa süreliğine bile olsa 1. elden deneyimleyen takımın bu konuda çok daha inandırıcı olacağına dikkat çekti.

Son olarak bütün Diyanet çalışanlarına Ramazan Ayı'nda başarılar dileyen Ayazcılar, ""Şurada fakirliği övmemiz gereken son 1 ay. Hatta 1 ay bile yok, yerel seçime kadar övsek yeter. 20 gün elimizden geleni yapalım, sonrasında 2028'e kadar ister şükretsinler ister küfretsinler. En az 3-4 yıl rahatız"" sözleriyle camiaya moral aşıladı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418917
ZT0002,Uzmanlar Uyarıyor: ''Tatile çıkarken bir arkadaşa emanet edilen kedilerle dönüşte geri alınanların %35'i farklı hayvanlar...'',"Yapılan bir araştırma, evinde evcil hayvan besleyenlerin tatile giderken en sık başvurduğu yöntem olan ""bir arkadaşa emanet etme"" hakkında, kamuoyunun uzun zamandır şüphelendiği bir gerçeği ortaya çıkardı. Araştırmaya göre, kediler başta olmak üzere tatilden dönüşte geri alınan evcil hayvanların %35'i, gitmeden evvel emanet edilenlerden farklı hayvanlar.

Şüpheler haklı çıktı

'Türkiye'de Evcil Hayvan Besleme Alışkanlıkları"" başlıklı araştırma kapsamında 18 ilde 6500 kişiye, 'tatile çıkarken evcil hayvanınızı napıyorsunuz?' sorusu soruldu. Araştırmaya katılanlardan %57'si hayvanı bir arkadaşlarına, komşularına ya da akrabalarına emanet ettiklerini; %18'i kendileriyle birlikte tatile götürdüklerini; %14'ü yeterli miktarda su ve mamayla birlikte evde 'Allah'a emanet ettiklerini; %9'u hayvanı sokağa salıp 'dönerse benimdir' yaklaşımını benimsediklerini; %4'ü ise uygun bir evcil hayvan oteline yerleştirdiklerini belirttiler.

Araştırmanın 2. bölümünde, hayvanın emanet edildiği kişilerle yapılan yüz yüze görüşmeler ise bugüne kadar pek çok kişinin şüphelenmesine rağmen yüksek sesle dile getirmekten çekindiği bir gerçeğin ortaya çıkmasını sağladı. Buna göre evcil hayvan emanet edilenlerin %35'i hayvanı bir şekilde kaybedip, arkadaşı tatilden dönene kadar onun yerine çok benzer başka bir hayvan bulma telaşına düşüyor.

Uzmanlar uyarıyor

Araştırmayla ilgili olarak sorularımızı yanıtlayan veteriner hekim Ilgaz Yörüksel ise sonucun kendisi için çok da sürpriz olmadığını belirterek şunları kaydetti:

""Her sene yazın veteriner kliniklerine elinde bir kedi-köpek fotoğrafıyla gelip, nerdeyse yalvararak 'Buna çok benzeyen bir hayvan var mı sizde?' diye soranların sayısında patlama yaşanır. Biz anlarız ki o şahıs kendisine emanet edilen hayvanı ya elinden kaçırmış ya da maalesef düzgün bakamayıp ebediyete intikal etmesine sebep olmuş. Sokaktan bulduğu kediyi getirip 'yarına kadar şunun sırtını sarıya boyayıp fotoğraftaki kediye benzetmemiz mümkün mü?' diye soranlar dahi oluyor. Biz elimizden geldiğince yardımcı olmaya, ufak tefek estetik müdahalelerle durumu kurtarmaya çalışıyoruz ama tabii doğru bir şey değil. Artık bu işin bir son bulması gerekiyor...""

İşe yarıyor

Yörüksel, kaybolanın yerine benzer hayvan verme yönteminin büyük çoğunlukla işe yaradığını ve sahiplerin genellikle durumdan şüphelenmediğini de belirtirken, ""e neticede hayvan tabii, bi yerden sonra hepsi birbirine benziyor. 2-3 gün 'bunun huyu mu değişmiş biraz ne?' deyip hayatlarına devam ediyorlar"" sözleriyle durumun o kadar şaşırtıcı olmadığını ifade etti

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=420762
ZT0003,"Hazine ve Maliye Bakanlığı, Yurt Dışından Yapılan ''Şu kadar yedik, bu kadar tuttu'' Paylaşımlarına Vergi Düzenlemesi İçin Düğmeye Bastı...","Gelir İdaresi Başkanlığı'nın yurt dışı çıkış harcının 3000 TL'ye çıkarılması yönündeki teklifine tepkiler sürerken,  Türkiye bu kez de yurt dışından yapılan faturalı sosyal medya paylaşımlarına fatura tutarı üzerinden vergi getirilmesi gündemiyle sarsıldı.

Hazine ve Maliye Bakanlığı’na bağlı Gelir İdaresi Başkanlığı’nın (GİB) “2024 yılı kanun çalışmaları sunumu” metninde yeni vergi paketine dair öneri ve tahminler arasında yurt dışından yapılan sosyal medya paylaşımlarından özel vergi alınmasına dair tekilfin de yer alması, kamuyonda adeta soğuk duş etkisi yarattı.

Tasarıya göre yurt dışından yapılan Instagram paylaşımları için post başına 180 TL, Story başına ise 120 TL sabit ücret alınması planlanırken, yediği yemeğin ya da yaptığı market alışverişinin faturasını paylaşan kullanıcılardan da fatura tutarının %20'si oranında GHV(Göz Hakkı Vergisi) alınması planlanıyor.

Kamuoyunda yoğun tepkilere neden olan yeni düzenlemeyle ilgili olarak konuşan Hazine ve Maliye Bakanı Mehmet Şimşek, düzenlemenin tamamen Türkiye'nin kıymetli döviz rezervlerini ve toplumsal barışını korumaya yönelik bir hamle olduğuna işaret etti.

Yurt dışından yapılan fatura paylaşımlarının vatandaşlar üzerinde ""Bizi burada feci düdüklüyorlar"" ve ""Bir yerlerden para bulup ben de gitmeliyim"" gibi olumsuz etkiler uyandırdığına dikkat çeken Şimşek ""Biz burada yurt dışı çıkış harcını 3000 lira da yapsak boş. Yurt dışındaki fiyatları gören vatandaşlarımız 'ben o 3000 lirayı dışarda 2 öğün yemekte çıkarır yine daha ucuza tatil yaparım' diyerek vizesi varsa Avrupa'ya yoksa Tayland mayland artık nereyi bulursa gitmeye çalışıyor."" derken, uygulamanın esas olarak  fatura paylaşımı konusunda caydırıcı olmasını beklediklerini ifade etti.

""Tercihen hiç gitmeyin""

Şimşek, Göz Hakkı Vergisi'yle hem Türkiye'nin pahalı bir ülke olduğu imajını güçlendiren paylaşımları azaltmayı hem de yurt dışına çıkan döviz üzerinden hazineye vergi geliri sağlamayı hedeflediklerini belirterek şöyle devam etti:

""Arkadaşlar tekrar altını çizmek istiyorum, öyle yurt dışına tatile gideyim, oradan havalı havalı paylaşımlar yapayım, yetmedi bir de üstüne 4 kişi masa donattık, uzosuydu balığıydı 8 çeşit mezesiydi 80 euro ödeyip kalktık falan böyle şeyler istemiyoruz. Tercihen hiçbir yere gitmeyin, gideceksiniz de kaç para harcadığınızı kendinize saklayın. Önümüzdeki 3-5 yıl, hepimizin en fazla Ayvalık'taki kayınpederimizin yazlığına sığıntı olarak giderek tatil yapabileceği bir süreç olacak. Hepimiz derken biz değil tabii de siz normal vatandaşlarımızdan bahsediyoruz. Bizim biliyorsunuz korurmamız gereken bir itibarımız olduğundan. Neyse şimdi konu bu değil...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=420702
ZT0004,"Bayram Tatili İçin Rodos'a Giden Emekli Albay Cemil Orhuner, Diğer Türk Tatilcilerin de Yardımıyla Adada Yönetime El Koydu...","Rodos Valilik binasında kurmayları ile birlikte dünya basınına açıklama yapan Orhuner, Bayram tatili için geldiği Rodos adasına gezintiye çıktığı esnada yoğun Türk nüfusu ve eski çalışma arkadaşlarından bir kaçıyla karşılaşınca aklına fetih fikrinin geldiğini aktardı.

Kurmaylarıyla tabak kırmalı bir tavernada uzo sofrasında buluşup bu konuyu kendilerine açtığını ve ve birlikte plan yaptıklarını belirten Emekli Albay, ada halkının siesta vaktini seçtikleri için hiç zorluk yaşamadıklarını, kalabalığa ihtiyaç duydukları yerlerde ise yüksek sesli bir şekilde İzmir Marşı okuyarak kısa sürede kalabalığa ulaştıklarını ve bu sayede kritik noktaları kısa sürede kontrol altına aldıklarını ifade etti.

“ Palmiye Sitesi Yöneticiliği Görevimi Bir Süre Daha Devam Ettireceğim.”

Emekli olduktan sonra oturmuş olduğu Palmiye Sitesinde yöneticilik görevini yaptığı ama bu görevin kendisine küçük geldiğini, artık bir şehir yönetecek olduğu için mutlu olduğunu belirten Orhuner, Site yönetimi tekrar toplanana kadar yöneticiliğe uzaktan devam edeceğini, C blok daire:5 sakini Suat Yusuf Beyin biriken 3 aylık aidatı ödemediği takdirde kendisine ülke olarak nota vereceğini de sözlerine ekledi.

110 yıl önce kaybedilen adayı, kapı vizesi ve siesta sayesinde kan dökmeden geri aldıkları için fethe katılan her vatandaşa teşekkür eden Orhuner, ""Rum vatandaşlarımızın da endişesi olmasın; sirtaki de bizim harmandalı da, cacık da, bizim caciki de"" sözleriyle çok kültürlülüğü destekleyeceklerini açıklayarak basın toplantısını sonlandırdı.

(Hakan Genç Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=420624
ZT0005,"Merve Uraz(27), Bugüne Dek Kimsede Bulamadığı Huzuru Yine Bayram Temizliği İçin Eline Tutuşturulan Sarı Bezde Buldu...","Her yıl olduğu gibi bu yıl da yüz binlerce genç kadın, özel hayatında yakalayamadığı huzur ve mutluluğu bayram öncesi anneleri tarafından ellerine tutuşturulan mikrofiber sarı bezlerde buldu...

Bayram temizliği için göreve koşulan isimlerden biri olan Merve Uraz(27), sehpaların tozunu aldığı sırada basına yaptığı açıklamada elindeki sarı bezi işaret ederek ''yemin ederim şunun verdiği huzuru hiçbir adam vermedi daha'' derken, başta hep gönülsüz olarak giriştiği bayram temizliğinin her zaman olduğu gibi yine kusursuz bir terapiye dönüştüğünü ifade etti.

""Ne ilgisiz tavırları kaldı, ne tatilde yediği haltlar, ne de instagram'da durmadan fotoğraflarını beğendiği o kevaşe kaldı aklımda. Ne bok yiyosa yesin"" sözleriyle yakında ex'ler listesine eklenecek erkek arkadaşına seslenen genç kadın, şu an tek düşünebildiği şeyin sehpaları bitirip önce vitrine, oradan da camlara geçmek olduğunu dile getirdi.

Annesinin ''Kızım oyalanma hadi daha halılar alınacak makinayla. Ben salonu bir su sildim, simsiyah oldu su.  Yemin ederim rezil olucaz insanlara"" çağrısıyla basın toplantısına son veren Uraz, spotify'dan açtığı 90'lar Türkçe pop listesine arada detone sesiyle eşlik ederek tüm hıncını ortah sehpadaki bir türlü çıkmayan lekeden çıkarmaya devam etti.

(IronyQueen Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=420611
ZT0006,"Verdiği Oylarla Eğitimi Hizbullah Terör Örgütü ve Tarikatlara, Adaleti de Mafya ve Çetelere Teslim Eden Muzaffer Eycil(68), Emekli Maaşının (10 bin TL) Bayramdan Önce Yatmamasına Tepkili...","Bugüne dek verdiği oylarla eğitimi Hizbullah Terör Örgütü ve tarikatlara, adaleti de mafya ve çetelere teslim ederek Türkiye'nin kimsenin can ve mal güvenliğinin olmadığı, gençlerin geleceklerini yurt dışında aradığı, 10 milyondan fazla mülteci tarafından işgal edilmiş ve ekonomisi çökmüş bir Ortadoğu ülkesi haline gelmesini sağlayan Muzaffer Eycil, 10 bin TL'lik emekli maaşının bayramdan önce yatmaması yüzünden mağdur durumda...

Verdiği oylarla sadece eğitimi ve adaleti değil aynı zamanda tarım ve hayvancılığı da çökertip Türkiye'yi gıda enflasyonunda dünya 1.'si yaptığı için bırak kurban kesmeyi kasaptan yarım kilo kıyma alacak gücü bile bulunmayan Eycil, neye derman olacağı bilinmeyen 10 bin lira (300 dolar) için umutlu bekleyişini bu sabah saatlerine kadar sürdürmüştü.

Maaşı bayramdan önce yatmış olsa verdiği oylarla geleceklerini çaldığı 7 ve 11 yaşlarındaki iki torununa 100'ler lira bayram harçlığı vereceğini belirten Eycil ""Hem de çocuklara bi karne hediyesi gibi olacaktı"" derken, söz konusu beş para etmez karnenin Milli Eğitim Bakanlığı'na bağlı bir okulda görev yapan ve büyük ihtimalle ya Hizbullahçı bir terörist ya da Tarikatçı bir sapık olduğu için o koltukta oturan bir müdür tarafından imzalanıyor olmasına da önemli katkılar sağlamıştı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=420602
ZT0007,Sıcak Havalardan Şikayet Eden Vatandaşlara Meteoroloji Genel Müdürlüğü'nden Önemli Hatırlatma: ''Haziran ayındayız...'',"Hava sıcaklıklarının yükselip yaz mevsiminin kendini iyiden iyiye hissettirmesiyle birlikte yoğunlaşan ''Off bu ne sıcak'' şikayetleri sonunda Meteoroloji Genel Müdürlüğü'nü harekete geçirdi. Kurum, yazın sıcak havaya kışın da soğuk havaya şaşıran vatandaşları Türkiye'de iklim şartları ve mevsim normalleri konusunda bilgilendirmek üzere 81 ilde eğitim ve seminerler düzenleyecek.

İlk sunum basın mensuplarına

Konuyla ilgili olarak bu öğleden sonra bir basın toplantısı düzenleyen Meteoroloji Genel Müdürlüğü Eğitim Dairesi Başkanı Sertaç Sekmen, oturuma ""Türkiye'de Mevsimler: İlkbahar-Yaz-Sonbahar-Kış"" başlıklı bir barkovizyon gösterisiyle başladı. Sunumun ardından basın mensuplarına seslenen Sekmen ""Evet arkadaşlar, az evvel birlikte izlediğimiz gibi Türkiye 4 mevsimin yaşandığı bir coğrafyada bulunuyor. Bildiğimiz kadarıyla da son bir kaç yüz bin yıldır bu coğrafyada meteorolojik anlamda çok önemli bir değişiklik de olmadı. Kasım - Mart arası kış, Haziran Ekim arası da yaz. Kışın hava soğuk oluyor, yazın da sıcak. Umarım en azından siz değerli gazeteciler için bu konu netleşmiştir."" dedikten sonra tek tek bütün gazetecilere ""Yazın hava nasıl oluyormuş?"" diye sordu.

""Haziran ayından tam olarak ne bekliyorsunuz?'

Bütün basın mensuplarından ""Sıcak"" yanıtını almasıyla birlikte keyfi yerine gelen Sekmen, ""Güzel, demek ki doğru anlatılınca oluyormuş. Şimdi bu bilgiyi tüm halkımıza aktarma zamanı."" sözleriyle Türkiye genelinde başlatılacak meteorolojik bilinçlendirme kampanyasının da startını verdi. Bir gazetecinin ""Peki neden şimdi?"" sorusuna karşılık olarak Sosyal Medya'yı işaret eden Sekmen, şöyle devam etti:

""Aslında haklısınız, yıllardır bu duruma alışkınız. Sağda solda, dost sohbetlerinde herkes yazın sıcaktan kışın soğuktan şikayet eder ama sosyal medyanın yaygınlaşmasıyla birlikte bu iş iyice çığrından çıktı. Her yıl bu zamanlar 'Vay bu ne sıcak?'lar, 'Oha 39 derece ne mk'lar, 'Esmiyor' caps'leri havalarda uçuşuyor. Sanki bu seneye kadar tropikal iklimde yaşıyorduk, hava yaz kış 28 dereceydi de bu yıl enlem değiştirmişiz gibi herkes çok şaşkın.

Bir kişi de çıkıp 'Lan haziran ayındayız, ne bekliyorsunuz?' demiyor. Bir değil iki değil. Hadi başlarda biz de güldük ettik. Twitter hesabımıza mention atıp havayı biraz serinletmemizi talep eden kullanıcılara sempatik yanıtlar verdik ama artık onun da b.ku çıktı. Koca kuruma DM'den yürüyenler var. Neyse, biz son kez herkese tek tek yazın havanın sıcak, kışın da soğuk olduğunu, bunda şaşılacak bir şey olmadığını insan gibi anlatacağız ve bu konu bir daha açılmamak üzere burada kapanacak. Kendinize başka eğlence bulun. Hava bu, çocuk oyuncağı değil!""

Sekmen, 81 ilde eş zamanlı bir şekilde başlayacak olan seminerlere katılımın zorunlu tutulması için valiliklerle koordinasyon halinde olduklarını da belirtirken, ""Ya da bilmiyorum zorunlu da olmayabilir... Çok sıcak çünkü... Şimdi kim kalkıp oraya kadar... Çocuklar şu klimayı biraz daha açsanıza ya hiç esmiyor... Sonbahara mı ertelesek biz bu işi?"" sözleriyle toplantıya son verdi.

(Kamuran Hardcore Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=420566
ZT0008,"Hazine ve Maliye Bakanı Mehmet Şimşek, Herhangi Bir Şey Alıp Satmadan da Vergi Ödeme İmkanı Sunan Yeni Paketi Tanıttı...","Hazine ve Maliye Bakanlığı, herhangi bir ticari faaliyette bulunmaksızın direkt olarak olarak vergi ödeme kolaylığı sağlayan 'Ürünsüz Vergi Paketi'ni bu akşam düzenlenen bir basın toplantısıyla kamuoyuna tanıttı. Bakan Mehmet Şimşek'in ''Arkadaşlar, bu elimde görmüş olduğunuz kutu, yeni vergi paketimiz. Artık vergi ödemek için illa arabadır, evdir, tuvalet kağıdıdır falan bunları alıp satmanıza gerek yok. Sadece bu kutuyu satın alarak, herhangi bir ürün fiyatına da katlanmak zorunda olmadan ekonomimize katkıda bulunabileceksiniz"" sözleriyle tanıttığı vergi paketi, çok yakında perakende satış noktalarında ve PTT bayilerinde satışa sunulacak.

""İlla bir tüketim maddesi almaya gerek yok""

Artan vergi oranlarının vatandaşların sırtına önemli bir yük getirdiğini belirten Şimşek, yeni sistem sayesinde bu yükün önemli ölçüde hafifleyeceğine dikkat çekerken, sadece vergiyi satın alarak tüketiciyi gereksiz ürün maliyetinden kurtaracak olan yeni paket hakkında şu bilgileri paylaştı:

“Bakın arkadaşlar mesela bu elimdeki kutu ÖTV, KDV ve Stopaj’dan oluşan 5000 liralık mini vergi paketi. Bunun üzerine %20 KDV'sini de eklediğimiz zaman 6000 lira gibi cüzi bir tutara tekabül ediyor. Normal şartlarda bu vergiyi ödemek isteyen insan aşağı yukarı 5 büyük rakı, 10 paket de sigara almak zorunda. Bu da 7-8 bin lira gibi bir masraf demek. Vergi paketimizi alarak hem bu illetlerin maliyetinden kurtuluyoruz, hem sağlığımız bozulmuyor, hem de aslanlar gibi devletimize yine vergimizi ödemiş oluyoruz...""

Vergi kaçakçılığı da bitecek

Bakan Şimşek, 60.000 TL vergi ödemek için 100 bin liralık cep telefonu alma devrinin de artık sona ereceğini belirtirken, ""Müfettişlerimiz her ay kapı kapı gezerek kutu kontrolü yapacaklar. Evinde veya iş yerinde o ay vergi paketi bulunmayanlardan 3 mega paket tutarında vergiyi otomatik olarak tahsil edecekler. O yüzden vatandaşlarımız aldıkları kutuları atmasınlar. Neticede hem bir hatıradır hem de ileride taşınırken falan lazım olur"" diyerek, yeni uygulamanın vergi kaçakçılığını minimuma indireceğini de sözlerine ekledi.

Her keseye uygun vergi paketleri

İlk etapta normal boy, süper boy ve mega boy olmak üzere 3 farklı ebatta tüketicilerin beğenisine sunulacak olan vergi paketleri, Ocak ayı sonuna dek tüm Türkiye’de perakende satış noktalarından ve PTT şubelerinden kolayca temin edilebilecek. Lansmanın sonunda örnek olarak yanında getirdiği mega paketleri basın mensuplarına dağıtan Şimşek, ""Arkadaşlar, merak etmeyin. Kutular tanıtım amaçlı olduğu için sadece 22500 Lira'ya sizde kalacak. Paraları elden ele yapıp, bana yollarsanız sevinirim"" sözleriyle hoş bir sürpriz de yaptı. İlk satışı muhabirlere gerçekleştirilen Mega Paketin içeriği ise şu vergilerden oluşuyor:

- Yıllardır ÖTV verememenin acısıyla yaşayan; Sigara içmeyen, cep telefonu ve araba kullanmayanlar için ÖTV.

- Kendisini bir kez olsun A.Ş. gibi hissetmek isteyenlere Özel Kurumlar Vergisi.

- Stopaj (Tam ne olduğunu kimse bilmiyor ama adı çok havalı)

- Sadece mega pakete özel, nostalji severlerin de vazgeçemeyeceği: Öşür

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=420542
ZT0009,YKS 2024: ''Yılda 100 bin dolar verip sizi Amerika'da okutacak bir babanız var mı?'' Sorusuna ''Hayır'' Yanıtı Veren 3 Milyon Aday İlk Turda Elendi...,"3 milyon 120 bin 875 adayın üniversiteye girmek için yarıştığı YKS'nin birinci oturumu TYT'de sonuç bu yıl da hüsran oldu. ÖSYM'den yapılan açıklamada, sınavda ""Yılda 100 bin dolar verip sizi Amerika'da okutacak bir babanız var mı?"" sorusuna ''hayır"" diyerek hatalı yanıt veren 3 milyon 100 bin adayın ilk turda elendiği belirtilirken, geri kalan yaklaşık 20 bin adaya 9 Haziran'da yapılacak AYT sınavında başarılar dilendi...

Konuyla ilgili olarak ÖSYM'den yapılan açıklamada, ilk turu geçmeyi başaran 20 bin adayın canları isterse 2. turda da yarışabilecekleri ancak çok da gerekli olmadığı kaydedildi. Babalarının parasıyla yurt dışında ya da içinde herhangi bir diplomayı alabilecekken zahmet edip YKS'ye giren adaylara teşekkür edilen açıklamada, ""Sonunda varacağınız noktanın yine babanızın dizinin dibinde oturup onun bahşettiği bir koltukta bir şeyler yapıyor gibi görünmek olduğunu bilmenize rağmen bu güzel hafta sonunda bir kaç saatinizi kurumumuzun lüzumsuz sınavına ayırdığınız için minnettarız. Gerçekten hiç gerek yoktu"" ifadelerine yer verildi.

Açıklamada, kritik soruya yanlış yanıt vererek elenen adaylara da sesleniliriken ""Tam ne düşündünüz ne umdunuz de bugün sınava girdiniz bilmiyoruz ama en azından pazar gününüzü daha anlamlı bir aktiviteyle değerlendirebilirsiniz. Bir paket çekirdek alıp bir parka falan gidin mesela"" sözleriyle gençlere yol gösterildi.

Babası yeterince zengin olmadığı için ilk turda elenen adaylara ümitsizliğe kapılmadan önümüzdeki yıl için çalışmaya şimdiden başlamalarını da tavsiye eden ÖSYM, sıkı ve düzenli çalışılması halinde 1 yıl içinde bahisten para vurmak ya da tiktok fenomeni olup kara para aklamak gibi kariyer olanaklarının imkansız olmadığına dikkat çekti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=420513
ZT0010,Kurban Bayramı Tatilinin 9 Gün Olarak Açıklanmasının Ardından Yunanistan'da Olağanüstü Hal İlan Edildi...,"Cumhurbaşkanı Erdoğan tarafından Kurban Bayramı tatilinin 9 gün olarak ilan edilmesi Yunanistan'ı karıştırdı. Türk turist istilasına karşı olağanüstü hal ilan edilen ülkede ikinci bir emre kadar tüm izinler iptal edilirken, gıda rezervlerinin yetersiz kalması ihtimaline karşı AB'den de yardım istendi.

""10 günümüz var""

Haberin duyulmasının ardından Yunan Devlet Televizyonu ERT1'den halka seslenen Başbakan Kiriakos Miçotakis, olağanüstü hal kararıyla birlikte ülkede seferberlik ilan edildiğini açıkladı. Gerekli hazırlıkları yapmak için önlerinde çok sınırlı bir süre olduğuna dikkat çeken Miçotakis, ""10 gün sonra yüzbinlerce Türk, 4 kişi içkisiyle, mezesiyle, balığıyla sofra kurdurup 35 Euro hesap gelmesini övmek için gelecekler. 'Abi adam gibi muamele görüyorsun, şezlong parası diye bir şey yok mesela' demek için gelecekler. Eğer şimdiden hazırlanmaya başlamazsak o kadar adama ne meze yetiştirebiliriz, ne uzo, ne de şezlong..."" sözleriyle ülkenin ciddi bir kıtlık tehdidiyle karşı karşıya olduğunu ifade etti.

Kiriakos Miçotakis, ülkede eli çatal-bıçak tutan herkesin bu akşamdan başlayarak artık hangi mezeyi biliyorsa onu yapması gerektiğini belirtirken, Yunan Deniz Kuvvetleri'ne de bu geceden itibaren sivil teknelerle birlikte balık avına çıkma emri verildiğini ifade etti. Fabrikaların yetersiz kalma ihtimaline karşı OHAL süresince evde kaçak Uzo üretimini de serbest bıraktıklarını açıklayan Yunanistan Başbakanı, ""Elinden öyle işler gelen varsa hiç çekinmeden başlasın. Anason temini konusunda biz kendilerine yardımcı olacağız. Artık 3-5 turist kör falan olursa ona da yapacak bir şey yok. Neticede bu bir vatan davasıdır"" diyerek herkesi taşın altına elini koymaya çağırdı.

AB'den yardım istendi

Her ihtimale karşı Avrupa Birliği'ne gıda ve şezlong yapımı için kereste yardımı konusunda başvurduklarını ve sonucun olumlu olmasını beklediklerini söyleyen Miçotakis, vatandaşları rahatlatıcı mesajlar da verirken son olarak şunları kaydetti:

""Benden sonra bir yere ayrılmayın, '300 Spartalı' filmi yayınlanacak. Şanlı ecdadımızın, kalabalık istilacılara kısıtlı imkanlarla nasıl günlerce karşı koyduğunu bir kez daha çoluğunuzla çocuğunuzla hep birlikte izlemenizi istiyorum. Onlar yaptıysa biz de yapabilriz. Yeter ki bir olalım, iri olalım, diri olalım. Kaldı ki şurada 1 hafta yani, sonra paraları biter dönerler. Çok da şeyapmayın...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=420475
ZT0011,"Interpol Tarafından Kırmızı Bültenle Arananların İlk Tercihi Olan Türkiye, 2024 Turizm Sezonundan Umutlu...","Dünya genelinde Interpol tarafından kırmızı bültenle aranan suçluların ilk tercihi olma ünvanını bu yıl da koruyan Türkiye, 2024 turizm sezonundan umutlu...

Konuyla ilgili olarak Turizm Bakanlığı'ndan yapılan açıklamada, başta uyuşturucu mafyası olmak üzere dünyanın dört bir köşesinden kırmızı bültenlilerin bu yıl da seyahat için Türkiye'yi tercih ettiğine dikkat çekilirken ""Kırmızı Bülten turizmi"" sayesinde bu yaz sezonunda 40 milyar dolarlık gelir hedeflendiği kaydedildi.

""Dünyada bu şekilde aranan toplam 50.000 kişi olduğunu tahmin ediyoruz. Bu rakam ilk bakışta turizm için biraz düşük gibi görünebilir ama her birinin en az bir kaç yüz milyon doları olduğunu düşünürsek toplam gelir anlamında muazzam bir döviz akışından bahsedebiliriz. Koca Interpol, öyle 3-5 bin dolarlık adi dolandırıcı için kırmızı bülten çıkaracak değil herhalde"" diyen Türkiye Turizm Acenteleri Birliği Başkanı Orhan Kuymuz ise, ""sayıca az ama gelir düzeyi yüksek kaliteli turist"" vizyonunun bu yıl da Türk turizmine damga vuracağını ifade etti.

Kırmızı bülten turizminde Türkiye'nin en büyük rakibinin Dubai olduğuna işaret eden Kuymuz, ""Orası tabii hem eskiden beri bu işi oturttuğu için hem de kara para aklama altyapısını bizden önce tamamladığı için en tepedeki milyar dolarlık kitlenin tercihi. Ama onların da toplam sayısı 1000'i geçmez yani"" derken, geri kalan orta sınıf kırmızı bültenliler için Türkiye'nin halen önemli bir cazibe merkezi olduğuna dikkat çekti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=420389
ZT0012,"Vize Başvurusu 6. Kez Reddedilen Genç, Yeteneklerini Ve Birikimini Türkiye İçin Kullanmaya Karar Verdi...","Son yıllarda Türkiye'nin en önemli sorunlarından biri haline gelen nitelikli insanların yurt dışına göç etmesi akımında yüzümüzü güldüren haber Ankara'nın Sincan ilçesinden geldi. Dumlupınar Üniversitesi Sosyal Bilimler Meslek Yüksek Okulu Büro Yönetimi bölümünden 2 yıl önce mezun olarak memleketine dönen Caner Budakçı(23), 6. vize başvurusunun da reddedilmesinin ardından düzenlediği basın toplantısında çarpıcı açıklamalarda bulundu.

""Bu beyin göç etmeyecek""

Mezuniyetinin ardından kesin dönüş yaptığı Ankara Sincan'daki baba evinde basın mensuplarını ağırlayan Budakçı, günümüz dünyasında bir ülkenin en önemli sermayesinin yetişmiş insan gücü olduğuna dikkat çekerken, ""Durum böyleyken hele de ülkemizin her anlamda zor günlerden geçtiği böylesi bir dönemde benim kalkıp da İngiltere'de, Kanada'da veyahut Almanya'da büro yönetmem en başta vatanseverliğe sığmaz. Onlar bir büro yöneticisi kaybetti, Türkiye de... Türkiye'nin tam olarak ne kazandığını şu an bilmiyorum ama bakıcaz artık. Kısmet..."" sözleriyle Türkiye'yi rahatlatan mesajlar verdi.

""Kimse ısrar etmesin""

Budakçı, bu saatten sonra yurt dışından gelecek tekliflere kapısının kapalı olduğunu da özellikle belirterek ""Lütfen ısrar da edilmesin. En sevmediğim şey ısrar. Benim daha bu ülkede yapacaklarım bitmedi. Tam ne yapacağımı da bilmiyorum gerçi ama tutucaz artık bi işin ucundan. Mesela atıyorum, siz değerli arkadaşların çalıştığı gazetelerde falan uygun bir pozisyon vardır... Öyle çok da para istemem bak... Hatta ilk 3 ay deneme olarak yol+yemek şeklinde de..."" ifadelerine yer verdi.

Eğitimini aldığı büro yünetimi dışında medya, sinema, spor yorumculuğu, müzik, her türlü ceo'luk, danışmanlık, dış ticaret, organizasyon, satış, pazarlama ve sosyal medya uzmanlığı gibi alanlarda da Türkiye'ye hizmet etmekten onur duyacağını söyleyen vefakar genç, basın mensuplarına birer CV'sini dağıttıktan sonra mahalleden arkadaşlarıyla ortak bahis kuponu yapması gerektiğini belirterek açıklamalarına son verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=420360
ZT0013,"Sokak Hayvanları Yasa Tasarısı Hakkında AKP'den Rahatlatan Açıklama: ''Bu sorunu da olabilecek en kötü şekilde çözüp elimize yüzümüze bulaştırma noktasında...""","Bir süredir gündemde olan sokak hayvanları yasa tasarısı ile ilgili kamuoyunu rahatlatan açıklama AKP Sözcüsü Ömer Çelik'den geldi...

AKP'nin hayati tehlike oluşturduğu gerekçesiyle, sokak köpeklerinin 30 gün içinde sahiplenilmemesi halinde “uyutulmasına"" (enjeksiyonla öldürme) ilişkin yasal düzenleme hazırladığı iddiaları özellikle hayvanseverler tarafından tepkiyle karşılanmıştı.

Konuyla ilgili olarak basının sorularını yanıtlayan AKP Sözcüsü Ömer Çelik, yasanın henüz taslak aşamasında olduğunu belirterek ""Dünyada bu sorun nasıl çözülmüş tek tek inceliyoruz. Farklı ülkelerin bu konuda farklı yasaları var. Titiz bir çalışmayla bunların en kötüsü hangisiyse bulup onu ülkemize onu kazandırma noktasında gayret sarfediyoruz"" sözleriyle meclisteki çalışmaları hakkında bilgi verdi.

Ekonomiden adalete, tarımdan eğitime, mültecilerden sağlık sistemine kadar her noktada uyguladıkları ""bir sorunu olabilecek en yanlış biçimde ele alıp, en kötü şekilde çözmek ve sonunda içinden çıkılmaz bir durum yaratıp her şeyi eline yüzüne bulaştırmak"" prensibini sokak hayvanları yasası konusunda da kendilerine rehber edindiklerini vurgulayan Çelik, Türkiye'nin hiçbir sorunu çözmeyecek, kimseyi mutlu etmeyecek ve konu gündemden düştükten sonra  kesinlikle uygulanmayacak yeni bir yasaya daha çok yakında kavuşacağının müjdesini verdi.

Hem sokak hayvanlarını, hem başıboş köpek çeteleri yüzünden güvenlik endişesi yaşayan vatandaşları, hem de hayvanseverleri aynı anda mağdur edecek bir yasanın zor olduğunu ancak ellerinden geleni yapacaklarını belirten AKP Sözcüsü Çelik, şöyle devam etti:

""Kim haklı kim haksız bilemediğimiz için genelde olduğu gibi sosyal medyada en çok kimin sesi çıkarsa içgüdüsel olarak onun dediklerini yapma noktasında ilerliyoruz. Orada da başta köpekler öldürülsün diye sosyal medyada örgütlenen ağır akıl hastaları öndeydi. Biz de twitter'da bir kaç tane çocuğa saldıran köpek videosu izledikten sonra gaza gelip ona göre bir yasa çalıştık. İş ciddiye binince bu sefer hayvanseverler baskın çıkmaya başladı. 3-5 sevimli köpek resmi, bir kaç tane de hayat kurtaran kahraman sokak köpeği videosu izleyip yasayı geri değiştirdik. Şimdi de orta yol bulmak için köpekleri öldürmek değil de gerçek manada uyutmak gibi bir düzenleme üzerinde çalışıyoruz. Ama yani bir köpeği en fazla kaç saat uyutabiliriz, uyanınca daha sinirli olur mu bunlar da hep soru işareti. Neyse bakıcaz ya, en kötü ihtimalle 1 hafta sonra başka bir gündem olur kimse bu konuyu konuşmaz zaten. Her zaman olduğu gibi milletimizin ferasetine güveniyoruz...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=420275
ZT0014,"Sokak ve Parklarda Sahipsiz Gezen 65 Yaş Üstü Emeklilerin de Uyutulması, Yeni Yasa Tasarısında Oylamaya Sunulacak...","Sahiplenilmeyen sokak hayvanları için hazırlanan yeni yasa tasarısı konusunda hayvanseverler ve ilgili dernekler tepkilerini bir bir dile getirirken, emekliler için kimsenin kılını kıpırdatmaması üzerine, mecliste 65 yaş üstü emekliler için de tasarıya ilave maddeler eklenmesi gündeme geldi. Tasarının oylamaya sunulmasına günler kala hem hayvansever dernekleri, hem de emekliler tarafında gergin bekleyiş sürüyor.

(havanadakiadamimiz Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=420272
ZT0015,Havada Bir Süre Kalabilen Son Taşıtını da Kazaya Kurban Veren İran'da 5 Günlük Yas İlan Edildi...,"İran Cumhurbaşkanı İbrahim Reisi'yi taşıyan helikopterin düşmesiyle birlikte bir süre de olsa havada kalabilen son taşıtını da kaybeden İran'da 5 günlük ulusal yas ilan edildi...

Reisi ve Dışişleri Bakanı Hüseyin Emirabdullahiyan'ı taşıyan helikopter dün akşamüstü kaza geçirmişti. İranlı yetkililer, sisli havanın etkisiyle helikopterin yerini tespit etmekte zorlanırken, bu sabah ulaşılan enkazdan acı haber geldi.

Reuters'a konuşan İranlı bir üst düzey yetkili, ilk belirlemelere göre helikopterin tamamen yandığını ifade ederek ""Maalesef geriye pek kurtarılacak bir şey kalmamış gibi görünüyor. Milletimizin başı sağolsun"" sözleriyle eldeki son uçan aracın da hurdaya çıktığını duyurdu.

Kazada ayrıca İran Cumhurbaşkanı, Dışişleri Bakanı ve bir kaç kişinin daha hayatını kaybettiğini belirten İranlı yetkili ""Tabii onlar için de üzgünüz o ayrı ama neticede bu ülkede 80 milyon tane daha insan var. Bunların yarısı erkek, erkeklerin yarısı yeterince yaşlı, yaşlıların yarısı da yeterince psikopat desek yine nereden baksanız 10 milyon kişi var cumhurbaşkanı olabilecek. Ama bir helikopter öyle mi? Hadi bulun bakalım şimdi yenisini"" derken, iyi kötü uçabilen bir aracın İran için telafisi çok daha güç bir kayıp olduğuna dikkat çekti.

Haberin duyulmasının ardından sokaklara dökülen İran halkı ise, ülke genelinde uçabilen ne varsa geçtiğimiz ay İsrail'e doğru fırlatıp hepsi havada imha edildikten sonra kalan son helikoptere dualar ve ağıtlarla veda ettiler. Helikopteri anmak için düzenlenen gösterilerde şu ana dek 483 kişinin hayatını kaybettiği açıklandı...

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=420226
ZT0016,Baskılar Sonuç Verdi: Olumsuz Hava Koşulları Nedeniyle Yaz Diyeti Son Başlama Tarihi 1 Haziran'a Kadar Uzatıldı...,"Soğuk ve yağışlı geçen Mayıs ayını gerekçe göstererek bu yıl yaz diyetinin ertelenmesi talebiyle başlayan gösteriler akşam saatlerinde nihayet tatlıya bağlandı. Türkiye Diyetisyenler Birliğin Balmumcu'daki binası önünde başlayan protesto gösterilerinin 4. gününde taraflar arasında uzlaşma sağlanırken, son yapılan açıklamayla birlikte yaz diyeti son başlama tarihi 1 Haziran'a kadar uzatıldı.

Türk Diyetisyenler Birliği Başkanı Didem Su Berktuğ Koçkar tarafından geçtiğimiz hafta yapılan ""Yaz diyetine başlama süresi bitmiştir. Bundan sonra bir faydası olmaz artık.  O göt, göbek bu yaza erimez. Geçmiş olsun"" şeklindeki açıklama, birkaç kilo fazlası olanlar arasında şok etkisi yaratırken, karara hazırlıksız yakalanan milyonların da sert tepkisini çekmişti.

Gün içinde gergin saatler

Birliğin İstanbul Balmucu'daki binası, çoğunluğu kadınlardan oluşan öfkeli bir kalabalığın protesto gösterilerine sahne olurken, bina önünde başlatılan oturma eyleminin 4. gününde taraflar arasında ilk diyalog gerçekleşti.

Kendilerine gerekli uyarıların yapılmadığını öne süren protestoculardan D.E(29), basın mensuplarına ""Daha yazın ucunu göremedik ki havaya girip diyete başlayalım. Hala dışarı hırkasız, sweatsiz çıkamıyoruz. Saklanması gereken bütün fazlalıkları bir şekilde saklayabiliyorken neyin diyeti bu?"" şeklinde açıklama yaptığı sırada Birlik yönetimi, protestoculardan 5 kişilik bir heyetle görüşmeyi kabul etti.

Uzlaşma metninden ayrıntılar

Kapalı kapılar ardında yaklaşık 3 saat süren pazarlıkların ardından, her iki tarafın ortak basın açıklamasıyla birlikte uzlaşma metni de kamuoyuyla paylaşıldı. Buna göre, hali hazırda rejime başlamış olanlar için süre 1 Haziran'a kadar uzatılırken, henüz bu konuda bir girişimi olmayanlar içinse 10 günlük bir ölüm diyeti açıklandı.  Açıklamadaki 10 günlük rejim programına ait ayrıntılar ise sevince bir nebze de olsa gölge düşürdü:

1. Gün
Sabah: 2 litre sıcak su, yarım dilim ekmek.
Öğlen: 25 gram çiğ sebze + 4 gr. kırmızı et veya 8 gr. beyaz et.
Ara öğün: Kibrit kutusu.
Akşam: Su (sınırsız)

2. Gün 
Sabah: Kiraz sapı çayı
Ara öğün: artan kiraz sapları
Öğle: 1 fincan çay
Ara öğün: 2 tane badem + yarım fındık...
Akşam: Ara öğünden kalan fındığın kabuğu, mide öz suyu...

3. Gün
Sabah: 1. günün tekrarı
Öğlen: 2 günün tekrarı
Ara öğün: 4 tane akşam sefası çiçeği
Akşam: Serum

""Sorumluluk kabul etmiyoruz""

Birlik başkanı Koçkar, sorular üzerine rejim programının biraz ağır olduğunu kabul ederek, süreçte yaşanacak can kayıplarıyla ilgili kesinlikle herhangi bir sorumluluk kabul etmeyeceklerinin de altını çizdi. ""Her ne kadar hava sıcaklıkları halen mevsim normallerinin altında seyretse de bir noktada yazın gelmesi kaçınılmaz. Herkesin buna göre hazırlığını yapması gerekiyordu."" diyen Koçkar, basın toplantısına şu sözlerle son verdi:

""Aslında bana kalsa şu saatten sonra kasmanın bir manası yok, bu yaz da böyle geçsin artık. Ancak kendilerinden yaz boyunca deneme rejimleri yapmalarını ve önümüzdeki yaza hazır girmelerini bekliyoruz. Gelen sorulara da toplu yanıt olarak burada belirtmek istiyorum. Evet, bol bol karpuz yiyebilirler ama yanında yarım kilo tam yağlı ezine peyniri yedikleri sürece bu gerginlikleri yaşamaya devam ederiz...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=420198
ZT0017,"Ankara'da Tam Olarak Ne Olup Bittiğini Çözmeye Çalışan Mert Kuzak(32), Gündemi Takip Etme Mücadelesinde Pes Etti: ''Benlik bir durum yoksa Filenin Sultanları ve Survivor'la yola devam ediyorum...""","Bir süredir Ankara'da Ayhan Bora Kaplan soruşturması etrafında yaşanan sert gelişmeleri internet ve medyadan takip ederek kimin kime ne yapmaya çalıştığını çözmeye çalışan Mert Kuzak(32), sonunda pes etti.

Konuyla ilgili olarak okuduğu 200 kadar tweet ve izlediği toplam 4 saatlik Youtube yayınının ardından halen Ankara'da neler olup bittiği hakkında net bir fikir sahibi olamadığını belirten Kuzak, şu ana dek vardığı sonuçları şöyle aktardı:

""MHP'ye ve AK Troller'e bakarasak 3-5 tane tarikatçı polis AKP'ye darbe yapmaya çalışırken yakalanmış. Başkalarına bakarsak, Sinan Ateş cinayeti yüzünden sıkışan MHP bu Ayhan Bora Kaplan işi de kendi kapısına dayanınca dur şu İçişleri Bakanı'nı bi değiştireyim de rahatlayayım diye hamle yapmış. Seçim yenilgisinin faturası kesilen ve şutlanacağı söylenen AK Troller ve birkaç yandaş gazeteci de bu hengamede kendilerini kurtarmak için MHP'nin arkasına dizilmiş. Biri diğerinin itirafçısını yurt dışına kaçırmış, öteki diğerinin polisini rüşvet alırken yakalamış. Herkesin kendi polisi, savcısı, mafyası ve tarikatı var. İki taraf da diğer tarafın elemanlarını rüşvetçi ve darbeci diye yemeye çalışıyor. Ve hepsi de en azından bu konuda haklı gibi...""

Gelinen noktada İçişleri Bakanlığı kadrolarının da Türkiye'deki diğer resmi kadrolar gibi mafya, siyasi partiler ve 2-3 tarikat arasında bölüşüldüğünü ve şu an Ankara'da bir ""Kim kimi yerse"" kavgasının döndüğünü belirten Kuzak, işin içinde çok fazla oyuncu ve takım olması nedeniyle mücadelenin takip edilmesinin zorlaştığını da sözlerine ekledi.

""Valla ben anlamak için elimden geleni yaptım ama olay beni aşıyor gibi. Devleti ele geçirmek için mücadele eden 2 farklı takım varken seyretmesi bir yere kadar zevkliydi ama artık kafam kaldırmıyor. Sonuç itibariyle benim anladığım, hiçbir can ve mal güvenliğimin olmadığı, bütün kurumları çökmüş bir ülkede düzenli olarak fakirleşmeye kaldığım yerden devam edicem. Bu kadarı şimdilik bana yeter"" diyen Kuzak, yaşanan kavganın ucu bir şekilde kendisine dokununcaya kadar ülke gündemiyle olan ilişkisini daha yüksek seyir zevki vaat eden Filenin Sultanları ve Survivor düzeyinde sürdüreceğini ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=420167
ZT0018,2.7 Trilyon Lira Açık Vermesi Beklenen Bütçe İçin 100 Milyar Liralık Tasarruf Tedbiri Açıklayan Mehmet Şimşek: ''Şu basın toplantısı için yaktığımız elektriğe değdi mi emin değilim...'',"Hükümetin hazırladığı bütçeye göre sadece 2024 yılında 2 trilyon 700 milyar TL açık vermesi beklenen Türkiye, ekonomi yönetiminin bugün açıkladığı 100 milyar TL'lik kamuda tasarruf programıyla düze çıkmayı umarken, Bakan Şimşek'ten de samimi açıklamalar geldi...

Önümüzdeki 3 yıl içerisinde kamu harcamalarından 100 milyar TL tasarruf edilmesini hedefleyen programda yeni memur alımına sınırlama, çift maaşa üst sınır, personel servisi uygulamasının kaldırılması, yeni makam aracı alımına kısıtlama gibi tedbirler yer alırken, esas büyük giderleri oluşturan dövize endeksli hazine garantili ihaleler ve sarayın harcamaları için herhangi bir tedbire gerek duyulmaması dikkatleri çekti.

Tasarruf tedbirlerini açıkladığı basın toplantısının ardından basın mensuplarının sorularını yanıtlayan Hazine ve Maliye Bakanı Mehmet Şimşek, 100 milyar TL'lik tasarrufun daha ziyade sembolik bir anlamı olduğuna dikkat çekti. ""Az veren candan derler ya, bizimkisi de öyle işte. Burada rakamalardan ziyade, hem önümüzdeki 3-4 yıl ümüğünü sıkacağımız vatandaşlarımıza, hem de kendimize çeki düzen verdiğimize ikna etmemiz gereken yabancılara verdiğimiz mesaj daha önemli. Biz de boş durmadık, bi şeylerden kıstık işte."" diyen Bakan Şimşek, hayatta her şeyin de para olmadığını vurguladı.

Pratikte hiçbir derde deva olmayacak 3 yılda 100 milyar liralık bir tasarrufun duyurulması için normalde böyle bir basın toplantısına da gerek olmadığını samimiyetle dile getiren Şimşek, ""Açık konuşmak gerekirse şu yaktığımız spot ışıklarına bile değdiğinden çok emin değilim. Resmen boş yere cayır cayır elektrik yakıyoruz şu an. Sağolsun arkadaşlar masraf edip önümüze çiçek falan da koymuşlar. İnşallah onlara çok para vermemişlerdir. Velhasıl bu programı 4-5 tweet'lik bir flood'la da duyursam da olurdu ama maalesef bu işler böyle. Show business..."" derken, basın toplantısını izlemek için benzin yakarak gelen basın mensuplarından da kusura bakmamalarını rica etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=420136
ZT0019,''Ben de bunun annesiyim'' Notuyla Paylaşılan Anneler Günü Fotoğrafına Kediden İtiraz: ''İfadeler gerçeği yansıtmıyor...'',"Anneler Günü'nü bu yıl da 4 yıllık kedisinin fotoğrafını instagram'da ''Ben de bunun annesiyim, benim de anneler günüm kutlu olsun'' notuyla paylaşarak kutlayan Bilge Ayçil(30)'in iddiaları, kedi tarafından yalanlandı.

Basına yaptığı açıklamada Ayçil'in aralarındaki ilişkiyi olduğundan farklı bir şekilde yansıtarak kamuoyunu yanılttığını belirten kedi, ""Kendisinin 4 yıldır ısrarla iddia ettiğinin aksine aramızda kesinlikle bu şekilde bir 1. derece akrabalık ilişkisi bulunmamaktadır."" derken, en iyi ihtimalle bir tarafın masraflara herhangi bir şekilde karışmadığı bir ev arkadaşlığı olarak tanımlanabilecek ilişkilerine olduğundan fazla bir anlam yüklenmesinin akla ve vicdana sığmadığına dikkat çekti.

İlk Anneler Günü'nde Bilge Ayçil'in bu şekilde bir paylaşım yapmasını espri olarak değerlendirip fazla üzerinde durmadığını ancak asılsız annelik iddiaların her yıl ısıtılarak yeniden gündeme getirilmesi nedeniyle bu yıl bir açıklama yapmak zorunda hissettiğini belirten kedi, sert açıklamalarını şöyle sonlandırdı:

""Israrlı annelik iddiaları, hediye almadığım için beni de zan altında bırakması bir yana Bilge Ayçil'in akıl sağlığı konusunda da giderek artan endişelere neden olmaktadır. Kendisini beni doğurduğunu ya da sonradan evlat edinerek nüfusuna geçirdiğini gösteren resmi belgeleri açıklamaya, eğer ortada bu tarz bir belge yoksa kamuoyu önünde özür dilemeye davet ediyorum.""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=420105
ZT0020,"Araplara TC Vatandaşlığı Satan Acentelerden, Müşterilerine Önemli Hatırlatma: ''Çocuğunuzun cinayet işleme hakkı fiyata dahil değilmiş. Biz de yeni öğrendik...''","İstanbul Alibeyköy'de Özel Eyüpsultan Final Akademi Anadolu Lisesi Müdürü İbrahim Oktugan'ın TC vatandaşlığı satın almış Iraklı bir Arap öğrencisi tarafından öldürümesinin yankıları sürerken, katilin tutuklanması TC vatandaşlığı piyasasında çalkantılara neden oldu...

Katil Y.K'nın olay sonrası yakalanarak tutuklandığı haberi, daha önce konut karşılığı vatandaşlık satın alan Arap müşteriler arasında şaşkınlık yaratırken, satışı gerçekleştiren acentelerde de gün boyu telefonlar susmadı.

Vatandaşlık satış acentelerinden birinin yöneticisi olan Muzaffer Yüzyılcı, ""Sabahtan beri müşterilerimize durumu izah etmeye çalışıyoruz ancak biz de tam bir bilgi sahibi değiliz. Anladığımız kadarıyla 400.000 dolara cinayet işleme hakkı dahil değilmiş ama emin de olamıyoruz. Her ihtimale karşı siz ya da çocuğunuz bir süre Türkiye'de birini öldürmezse iyi olur diyip kapatıyoruz"" sözleriyle yaşadıkları sıkıntıları aktardı.

Müşterilerin haklı olarak, uyuşturucu mafyası, terörist, it, kopuk demeden önüne gelene vatandaşlık satan bir ülkenin cinayet konusunda neden bu kadar hassas olduğunu anlamadıklarını belirten Yüzyılcı, şöyle devam etti:

""Biz de ona ihtimal vermediğimiz için şaşırdık zaten. Hatta başta inanmadık da. O çocuk cinayetten tutuklanmamıştır. Daha büyük bir suç işlemiştir. Cumhurbaşkanına hakaret falan etmiştir dedik. Sonradan durumu öğrenince Araplara karşı da mahçup duruma düştük. Bize bu bilgi en baştan verilmiş olsaydı vatandaşlık satışı esnasında 'cinayet dahil değildir' diye yazardık sözleşmeye. Şimdi böyle sıkıntılar yaşanmazdı...""

Yüzyılcı, müşterilerine karşı zor durumda kaldıklarını ve çok sayıda para iadesi talebiyle karşı karşıya kaldıklarını ifade etti. ""Müşteri haklı olarak isyanlarda. Bize sattığınız TC pasaportunun bir değeri yok. Kimse vize bile vermiyor. Ev desen, o paraya Başakşehir'den kıytırık daire alacağıma gider Amerika'dan müstakil ev alırdım diyor. Benim çocuğum ağız tadıyla birini öldüremeyecekse ne anladım ben bu ticaretten diyor."" diyen deneyimli vatandaşlık pazarlamacısı, ""Elimizden geldiğince sakinleştirmeye çalışıyoruz. Türkiye'de değil Arapların, Türklerin bile cinayetten uzun süre hapis yatmadığını, o çocuğun da bir iki seneye dışarda olacağını anlatmaya çalışıyoruz ama dinleyen pek yok"" derken, böyle gitmesi halinde vatandaşlık piyasasının ciddi bir darbe yiyeceği konusunda yetkilileri uyardı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=420063
ZT0021,Dışişleri Bakanlığı'ndan Vizesiz Avrupa Müjdesi: ''Önce sağlam bir şişme bot temin ediyorsunuz...'',"Almanya başta olmak üzere AB ülkelerinin Türklere vize başvurusunu askıya almasının ardından gözler Dışişleri Bakanlığı'nın atacağı adıma çevrilirken, beklenen açıklama akşam saatlerinde geldi...

Konuyla ilgili olarak Dişleri Bakanlığı'ndan yapılan açıklamada, AB ülkelerine seyahat etmek isteyen vatandaşlar için vize engeli olduğu yönündeki iddialar kesin bir dille yalanlanarak ''Gerçekten isteyen bir şekilde pasaportsuz bile gider. Kimse bahanelerin arkasına sığınmasın'' ifadelerine yer verildi.

Vize olayının lüzumundan fazla büyütüldüğüne dikkat çekilen açıklamada ''Bu iş öyle abartıldığı kadar da zor değil. Önce bir tane sağlam şişme bot buluyorsunuz. Bir miktar da can yeleği ve konserve gıda, bitti gitti. Gerisi çoğunlukla sizin azminize, biraz da rüzgarın yönüne ve gitmek istediğiniz ülkenin sahil güvenlik ekiplerinin insafına kalmış. Unutmayın, elin Afrikalısı yapabiliyorsa siz de yapabilirsiniz"" denirken, ilk seferde başaramayanların bile bir kaç denemede vizesiz Avrupa hayallarini gerçekleştirebileceklerine dikkat çekildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=420026
ZT0022,"Bodrum Beach İşletmecileri Birliği, Bozulan Fiyat Algısından Şikayetçi: ''Lahmacunu kaçtan satsak çüş denir bilemiyoruz...''","Yaklaşan yaz mevsimi öncesi haberlere konu olacak lahmacun fiyatını hala belirleyemeyen Bodrum Beach İşletmecileri Birliği, enflasyon nedeniyle bozulan fiyat algısından şikayetçi...

Türkiye'de bir yaz geleneği olan ''X Beach'te bir lahmacun bir ayran için gelen fatura şaşkına çevirdi"" haberlerini yaşatmak için kolları sıvayan Beach İşletmecileri, vatandaşların herhangi bir üründeki herhangi bir fiyata şaşırma yeteneklerini uzun süre önce kaybetmesi nedeniyle bu yıl zorlu bir süreçten geçiyor.

Konuyla ilgili olarak düzenledikleri basın toplantısında konuşan Bodrum Beach İşletmecileri Birliği Başkanı Tuna Çekezci, 1 haftadır süren müzakerelere rağmen henüz kendi aralarında bir fiyat skalası belirlemeyi başaramadıkları belirtti.

Her yıl olduğu gibi bu yıl da sezon açılmadan önce bir grup denekle çalışarak hem ""Çüş"" dedirtecek hem de parası olanın sırf namım yürüsün diye ödemekten çekinmeyeceği ideal lahmacun fiyatını belirlemeye çalıştıklarını ifade eden Çekezci, yaşadıkları hayal kırıklığını şu sözlerle aktardı:

""Önce 500 TL ile başladık. Deneklerden hiçbirisi bu fiyata şaşırmadığı gibi yaklaşık yarısı İstanbul'da standart bir kebapçıda da bu fiyata lahmacun yeme tecrübesi yaşadığını belirtti. 1000 TL yaptık 'E normal abi, bugün bir markete gidiyosun 1000 TL zaten' dediler. 1500'e çıktık, 'Kolanın 200 TL olduğu yerde lahmacuna o fiyat normal' diyorlar. 2000 yaptık, 'Bir tane markalı tişört parası bile değil' diye küçümseyenler oldu. En son 5000'e kadar çıktık, bir kaç kişi 'geliken havalimanında kıçıkırık hamburgere 700 lira verdim. Burası yine ucuzmuş valla' dedi. Lahmacunu kaça çıkarırsak çıkaralım mutlaka karşılaştırıp fiyatını normal bulacakları başka bir ürün buluyorlar. Artık umudumuzu yitirmek üzereyiz...""

Daha bir kaç sene öncesine kadar lahmacunu 100 TL'den satarak haberlere konu olmayı ve sosyal medyanın diline düşmeyi başardıklarına dikkat çeken deneyimli işletmeci, ""O bizim biraz da bedava reklamımız oluyordu. Twitter'da boy boy hesap pusulalarımız paylaşılıyordu. Bir yandan bize küfrediyorlardı ama içten içe hepsi de içeride nasıl bir orfam olduğunu merak ediyordu. Zaten sırf 100 TL'lik lahmacun satan mekandan story atmaya gelenler sayesinde de her yaz güzel ciro yapıyorduk. Şimdi o fiyata lahmacun satsak eşek eti kullanıyoruz diye adımız çıkar, mekanı mühürlerler"" sözleriyle yaşadıkları mağduriyeti aktarırken, krize acil bir çözüm bulunamaması halinde bu yaz pahalı lahmacun satma uygulamasından vazgeçebileceklerini de sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=419990
ZT0023,Bir Mayıs Nedeniyle Tüm Toplu Taşımaya Yasak Getiren İstanbul Valiliği: ''İşe gitseniz n'olcak? Sanki kaç para alıyonuz ki?'',"1 Mayıs İşçi ve Emekçiler Bayramı'nda vapur seferleri dahil tüm toplu taşımayı yasaklayan ve çok sayıda yolu ulaşıma kapatan AKP'li İstanbul Valiliği'nden işe gitmesi gereken vatandaşlar için de rahatlatan bir açıklama geldi...

Konuyla ilgili olarak akşam saatlerinde bir basın toplantısı düzenleyen İstanbul Valisi AKP'li Davut Gül, ""Ben açıkçası zaten 1 Mayıs'ta tam olarak ne kutlanıyor onu da anlamış değilim. İşçi emekçi bayramı deniyor. İşçinin emekçinin bayram yapacak bir durumu mu var? Bilemiyorum ya, ben mi başka bir ülkede yaşıyorum arkadaşlar?"" derken, açlık sınırının altında yaşayıp, kiralarını bile ödemeyen maaşlar için her gün yollarak dökülerek işe gitmenin pek de öyle kutlanacak bir olay olmadığına dikkat çekti.

1 Mayıs dolayısıyla OHAL ilan edilip yolların kapatılmasıyla ilgili eleştirilere de yanıt veren Vali Gül, ""Zaten o gün resmi tatil. Çalışan vatandaşlarımızın bir kısmı yola düşmek zorunda değiller. Dışarı çıkıp gezmeye de paraları olmadığına göre mecbur evde oturacaklar. Onlar için bir sorun görmüyorum. Hazır havalar da kötü bu ara, tatili bulmuşken öğlene kadar uyusunlar işte ne güzel"" derken, 1 Mayıs'ta da çalışmak zorunda olanların ise o gün kendilerine kafa izni verebileceklerini işaret etti.

""Toplu taşıma kullanıp bir de üzerine tatil günü bile çalıştığınıza göre öyle CEO falan olmadığınız kesin. O zaman arayın iş yerinizi, patronunuzu, 'Ben bugün gelemiyorum, yollar kapalı, maaşımdan kesecekseniz de kesin' deyin. Çok tantana ederlerse de basın istifayı gitsin. Zaten aldığını 3 kuruş para, onun da çoğunu yola harcıyorsunuz. İşe gitseniz nolacak gitmeseniz nolacak? O paraya bu rezilliği çektiğinize değiyor mu?"" diyen Vali Gül, an itibariyle İstanbul'da ayda 80.000 TL ve üzeri maaş almayan bir çalışanın sadece işe gidip gelebilmek için çalıştığına, düşünüldüğünde bunun çok da mantıklı bir yaşam biçimi olmadığına vurgu yaptı.

(Kurtadam69 Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=419915
ZT0024,"Ekonomik Krizle Boğuşan Türkiye, Ankara'da Her Şeyden Uzak Anayasayla Falan Uğraşan Bir Grup Mutlu AKP'liyi Gıptayla İzliyor...","Uzun süredir yüksek enflasyon ve hayat pahalılığı ile boğuşan Türkiye, Ankara’da kendi halinde her şeyden uzak bir şekilde anayasa falan değiştirmeye çalışan bir grup mutlu AKP'liyi imrenerek izliyor. Ortak görüş “Yani tabi kafa rahat olunca insan bu tip işlerle ilgilenebiliyor demek ki” şeklinde…

Ankara'da, kendi küçük dünyalarında mutlu bir şekilde yaşayan az sayıda milletvekili ve bakanın, ardı arkası kesilmeyen zamlardan, giderek eriyen alım gücünden ve artan iflaslardan uzak, mutlu bir şekilde anayasa değişikliği gibi konularla meşgul olabilmesi takdir toplarken, herkesin aklındaki soru ise aynı: ''Nasıl başarıyorlar?""

“Aynı Lordlar Kamarası gibi”

Haberleri izleyince durumu daha net fark ettiğini belirten Kadıköy’de kuruyemiş dükkanı sahibi Fazıl Burhangil, “Haberleri izlerken a-a bi baktım baya anayasa falan konuşuyolar. Japonya Meclisi, İngiltere Lordlar Kamarası falan gibi resmen. Ben şurada her gün bir sürü insanla muhatabım, çekirdek sattığım adama para üstünü verirken bile laf 'geçen ay çekirdeği şu kadara alıyorduk şimdi bu kadar olmuş'a geliyor. Bunlar nasıl o kadar saat başka bir şeyden konuşmayı başarıyorlar?” sözleriyle yaşadığı şaşkınlığı aktardı.

İsminin Burak Üngör olduğunu söyleyen 22 yaşında bir öğrenciyse “Sevgilimle kavgamızda bile konu bir şekilde fakirliğimize geliyor. Sabah kahvaltısını nasıl ucuza getireceğimizi, daha az öğün tüketmenin yollarını konuşuyoruz. Kendimizi hangi ülkeye nasıl atarızın derdindeyiz. Bunlar nasıl yapıyorlarsa bize de anlatsınlar. Maaş yüksek ondan mı oluyor? Kendileri yerine böyle tatsız şeyleri düşünecek birilerini mi tutuyorlar?” diyerek milyonların merak ettiği soruyu dile getirdi.

AK Parti’den açıklama

Ankara'daki gündemden etkilenmeyen gizemli ve mutlu azınlıkla ilgili olarak soru işaretleri her geçen gün artarken, vatandaşların ''nasıl beceriyorlar bize de anlatsınlar'' yönündeki talepleri ise Hükümet kanadında nihayet yankı buldu. Akşam saatlerine kameralar karşısına geçen AK Parti Sözcüsü Ömer Çelik, vatandaşları itidale davet ederken, merak edilen gündemden uzak kalma sırlarını ise şu sözlerle paylaştı:

""Kafa dağıtıcı bir uğraş""

“Böyle sıkıntılı zamanlarda kendinize rahatlatıcı hobiler ve uğraşlar bulmak çok önemli. Biz arkadaşlarla böyle bir yöntem bulduk mesela. Kendi kendimize anayasa yapıp, hem bir gün ülkeyi yönetmemiz gerekirse onun için kanun falan öğreniyoruz hem de hoşça vakit geçiriyoruz. O partiyle görüştün, ötekiyle takıştın, pazarlıklardı falan derken bakmışsın akşam olmuş zaten. Gece de işte efendim başka hangi yetkiyi versek cumhurbaşkanına, eksik bir şey kaldı mı acaba diye düşüne düşüne uyuyoruz. Vakit nasıl geçiyor anlamıyor insan gerçekten...”

""Her şey toz pembe değil""

Ancak manzaranın dışarıdan göründüğü kadar toz pembe olmadığını ve AK Parti grubu olarak tüm uğraşlarına rağmen gündemden tamamen uzak kalmayı başaramadıklarını da sözlerine ekleyen Çelik, şöyle devam etti:

""Misal Milli Eğitim Bakanı arkadaşımız sayın Yusuf Tekin. Anayasa kesmeyince kafa dağıtmak için kendi kendine maarif müfredat bilmemnesi diye bir uğraş uydurdu ama eğitimci olmadığı için onu da eline yüzüne bulaştırdı. Şimdi batırdığı şeyi temizlemekle uğraşıyor. Hatta geçen gün Mehmet Şimşek Bakanımız 'Yusufcum sağol ya kendini benim için öne atmışsın. Neyse biraz da sana küfretsinler, hep bana olmuyordu' diye kendisine takıldı, aramızda gülüştük. Böyle riskli yanları da yok değil yani...""

Vatandaşlara tavsiyeler

Son olarak tüm vatandaşlara eğer çok bunaldılarsa evde kendi anayasa taslaklarını oluşturma önerisinde bulunan Çelik, “Çok zor değil ya. Kafanız dağılır hem. Devletin adı ne olsun diyerek bi başlayın arkası geliyor zaten...” sözlerinin ardından komisyondaki bir başka oylamaya katılmak üzere basın toplantısını terk etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=419906
ZT0025,Türk Müşterilere Daha Fazla Fiyat Çeken Oteller Olduğu İddiası Turizm Bakanlığı'nda Şok Etkisi Yarattı: ''Türkler Yunanistan'da tatil yapmıyor mu?'',"Antalya'da bulunan Limak Lara Otel'in Türk müşterilerden ""milliyet farkı"" adı altında ekstra ücret talep etmesinin ardından benzer uygulamaların turizm bölgelerindeki diğer otellerde de olduğu ortaya çıkarken, skandalla ilgili Turizm Bakanlığı'ndan da bir açıklama geldi.

Gündeme gelen iddiaları şaşkınlıkla takip ettiklerini belirten Kültür ve Turizm Bakanı Mehmet Nuri Ersoy, ""Bizim bildiğimiz kadarıyla ülkemizde tatil yapabilen zaten toplam en fazla 4, hadi bilemediniz 5 milyon kişi var. Onlar da durumu bildikleri için Türkiye yerine Yunanistan'a falan gidiyor."" derken, hala ısrarla Türkiye'de tatil yapmak isteyen Türkler olduğunu öğrenmenin kendileri için de sürpriz olduğunu ifade etti.

Haberi aldıkları andan itibaren Bakanlık bünyesinde bir araştırma komisyonu kurduklarını açıklayan Ersoy, son 2 gündür ""Bir insan nerdeyse daha ucuza çok daha iyi hizmet alabileceği Yunanistan, İtalya, Mısır hatta Tayland ya da Endonezya dururken tatil için neden Türkiye'yi tercih eder? Başka bir hesabı mı var? Bizim bilmediğimiz bir şey mi biliyorlar?"" sorularına yanıt aradıklarını belirtirken, söz konusu otellerin de benzer bir şaşkınlık içinde olduğunu ifade etti.

Ersoy, soruşturma için görevlendirilen müfettişlerin otellerle temasa geçerek durumu netleştirmeye çalıştığını aktararak şunları kaydetti:

""Otel yetkililerine sorduk, onlar da Türk müşteriyi görünce ne yapacaklarını bilemediklerini söylüyorlar. 'Bizim hedef kitlemiz belli. Daha önce hiç Türkiye'de tatil yapmamış, yiyecekleri kazığın henüz farkında olmayan yabancılara ve senelik izinlerinde illa memleketlerini görmek isteyen, kazığı çoktan göze almış gurbetçilere çalışıyoruz' diyorlar. Haliyle bir Türkiye Cumhuriyeti vatandaşı görünce müşteriyi kibarca uzaklaştırmak için fazla fiyat çekmiş olabilirler. O açıdan bakarsak bunu aslında milliyetçi bir tutum gibi de düşünebiliriz. Hani zaten 3 kuruş parası olan kendi vatandaşımızı değil de yabancıları söğüşleyelim gibisinden. Bilemiyorum...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=419897
ZT0026,"Belediyeyi 2 Milyar TL Borçla Devralan Belediye Başkanı, Koltuğu 23 Nisan'da Gelen Çocuğa Devrettikten Sonra Kayıplara Karıştı...","23 Nisan Ulusal Egemenlik ve Çocuk Bayramı vesilesiyle bu yıl da tüm yurtta devlete ait idari makamlar sembolik olarak 1 günlüğüne çocuklara devredilirken, Yozgat'ın Çayıralan ilçesinin çiçeği burnunda belediye başkanı İsmail Aybazlar, belediye binasında düzenlenen törenin ardından kayıplara karıştı...

Her şey çok normal başladı

23 Nisan'ın önemli geleneklerinden biri olan devlet makamlarının çocuklara devredilmesi töreni için Çayıralan Belediye Başkanlığı koltuğuna uygun görülen Mithatpaşa İlkokulu 5. sınıf öğrencisi Yağız Efe Sungurlar(11), sabah saatlerinde ailesiyle birlikte Çayıralan Belediye Hizmet Binası'na geldi. Belediye Başkanı Aybazlar tarafından kapıda karşılanan Sungurlar Ailesi, daha sonra kurul üyeleri ve yerel basından gazetecilerle birlikte devir teslim töreni için makam odasına alındı.

Telefon görüşmesi için odadan ayrıldı

Başkan İsmail Aybazlar, ""Arkadaşlar biliyorsunuz çocuklar bizim yarınlarımızın teminatı. Ben de bugün içim çok rahat bir şekilde görevimi bu pırıl pırıl kardeşimize devrediyorum. Allah yar ve yardımcısı olsun"" sözleriyle koltuğunu minik Efe'ye bırakırken, kendisi de hemen yanındaki koltuğa oturarak bir süre çocukla sohbet etti.

Gazetecilerin ""Belediye Başkanı olarak ilk icraatın ne olacak?"" şeklindeki sorusunu ''Ben itfaiye müdürü olmak istiyordum ama burası çıktı"" şeklinde yanıtlayan Sungurlar gülüşmelere neden olurken, araya giren Başkan Aybazlar, ""Valla şimdiki aklım olsa ben de itfaiye şefi olurdum"" dedikten sonra acil bir telefon görüşmesi yapması gerektiğini belirterek odayı terk etti.

Aradan geçen yarım saatlik süreye rağmen Belediye Başkanı'nın törene geri dönmemesi ve cep telefonuna ulaşılmaması üzerine belediye meclisi üyelerinden bazıları ""Biz bi başkana bakalım"" diyerek bina içinde Aybazlar'ı aramaya çıktı. 10 dakika kadar sonra elinde bir kağıtla makam odasına dönen belediye meclisi üyesi Samim Eraslan'ın yüzünün bembeyaz olduğu görülürken, ""Arkadaşlar başkan yok! Not bırakıp gitmiş!"" sözlerinin ardından salonda büyük bir şok yaşandı.

""Genç kardeşimiz beni affetsin""

Şaşkın bakışlar arasında notta yazılanları okuyan Eraslan, ""Bilanço ortada. 2 milyar borcumuz var, kasa desen bomboş. Fare düşse kafası yarılır. 10 gün sonra maaşları ödemem lazım, nasıl olacak bilmiyorum. Makam araçlarını satsak belki bu ayı kurtarırız ama sonra napıcam? Belediye binasına borçları ilan etmek için afiş astırdım, onun bile parasını ödeyecek durumumuz yok. 60 yaşını geçtim, sinirlerim dayanmıyor artık. Genç kardeşimize yeni görevinde başarılar diliyorum. Beni affetsin. Gözlerinizden öpüyorum. Selametle...""  dedikten sonra notun iliştirildiği istifa dilekçesini de gazeteciler ve diğer kurul üyeleriyle paylaştı.

Bir anda kendisini yeni belediye başkanı olarak bulan Efe, henüz durumun farkında olmadığı için olayı sevinçle karşılarken, Sungurlar ailesinin çocuğu koltuktan indirme çabaları ise araya giren meclis üyeleri tarafından ""Yaa bi durun başkanı buluruz biz şimdi, fazla uzaklaşmış olamaz. Hem koca Çayıralan başkansız mı kalsın?"" sözleriyle engellendi.

Haber yayına hazırlandığı sırada Başkan İsmila Aybazlar'ı arama çalışmaları Emniyet ve AFAD'a bağlı ekiplerin de katılımıyla sürerken, 60 yaşlarında bir şahsın bir önceki belediye başkanının evini taşlarken görüldüğü yönündeki bir ihbarın ardından aramalar bu bölgede yoğunlaştırıldı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=419814
ZT0027,Kafe/Restoran Boykotuna Katılanlar Anlatıyor: ''Pahalılıktan soğan halcilerini ve marketleri sorumlu tutmakla aynı zeka seviyesi ama bu bi tık daha havalı...'',"Kafe ve restoranlardaki fahiş fiyatları protesto etmek üzere bu hafta sonu gerçekleştirilen boykot kafe ve restoranlar cephesinde pek bir şeyi değiştirmezken, katılımcılar daha öncekilerden bir tık daha havalı bir boykota imza atmış olmanın keyfini çıkardı.

AKP'nin önce ithalatçı yandaş firmalara para kazandırmak için yerli tarım ve hayvancılığı bilinçli olarak baltalaması, daha sonra da saçmasapan bir faiz politkası ve ekonomi yönetimiyle enflasyonu ve döviz kurunu patlatmasıyla Türkiye'yi gıda enflasyonunda dünya 1.'si yapmasının ihalesi, bu hafta sonu da kafe ve restoranlara kesildi.

Daha önceki ''enflasyonu halciler yükseltiyor"" ve ""hep bu marketlerin suçu"" kampanyalarının aksine bu kez sosyal medyadaki muhalif kesim tarafından başlatılan kafe-restoran boykotu, Türkiye'nin bugün yaşadığı iflasta önemli katkıları bulunan ve dövize endeksli hazine garantili ihaleleri ile düşük faizli, geri ödenmeyen kamu bankası kredileriyle beslenen yandaş holdinglerin sahip olduğu medyadan da tam destek gördü.

Boykota katılanlar tarafından yapılan açıklamada ise bu kez AKP'nin başlatmadığı bir ""biz yapmadık miki yaptı"" kampanyasına katılmanın önemine dikkat çekillirken, ""Bunun soğan deposu basmakla ya da marketlere bok atmakla aşağı yukarı aynı şey olduğunun farkındayız. Fiyatların neden kontrolden çıktığını, gelir dağılımını kimin bozduğunu da biliyoruz ama kafe restoran boykotu diyince kulağa daha bi havalı geliyor. Adeta aktivisitmişiz gibi oldu"" görüşü hakimdi. Mikrofonlara konuşan bazı vatandaşların görüşleri ise şöyle:

Ezgi Baruz (28, mühendis): ""Zaten ayda 1 kez dışarda bi şey yiyip içebiliyorum ve o hakkımı da geçen hafta kullanmıştım. Zamanlaması iyi denk düştü. Ben her ay 3 hafta sonu bu boykota varım...""

Ozan Keyzenler (32, öğretmen): ""Pahalılıktan esas kimin sorumlu olduğunu biliyorum ancak devlet memuru olduğum için direkt o ismi veremiyorum. 2-3 gün kafelere falan saydırdım. Benim için bir deşarj fırsatı oldu...""

Canan Mayacılar (38, mali müşavir): ""Serbest piyasa ekonomisinde restoran boykot etmenin market boykotuyla aynı zeka seviyesinde bir aktivite olduğunun farkındayım ama bu pahalılığın acısını da birilerinden çıkarmaya ihtiyacım vardı artık. O açıdan restoran olayı bana daha uygun geldi. Çok şükür market boykot edecek kadar düşmedik daha...""

Ahmet Olguzar (42, eczacı): ""Boykota destek için bu hafta sonu evde arkadaşlarla rakı balık yaptık. 4 kişi rakısı, balığı, mezesi, çerezi derken gene 3500 lira gitti ama sonunda bir şeyleri boykot etmenin tadı bir başkaydı. Ahmet Kaya söyledik hep...""

Kaan Kalakış (37, kafe işletmecisi): ""Boykot mu vardı? Hafta sonu işler çok yoğun olduğu için sosyal medyaya pek bakamadım ben. Hayırlısı olsun...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=419742
ZT0028,Yerel Halkı Enflasyonun Düşeceğine İkna Etmek Üzere Hazine ve Maliye Bakanlığı Bünyesinde 5000 Büyücü İstihdam Edilecek...,"IMF-Dünya Bankası Bahar Toplantıları kapsamında ABD'de bulunan Hazine ve Maliye Bakanı Mehmet Şimşek'in ''Yerel halkı enflasyonun düşeceğine ikna etmemiz"" gerekiyor açıklamasının ardından harekete geçen Bakanlık, ilgili personelin istihdamı için düğmeye bastı.

Konuyla ilgili olarak Bakanlık'tan yapılan açıklamada, enflasyonla mücadele için ilk etapta yerel halkın ikna sürecinde tecrübeli, en az 3 yıl kabile tecrübesi olan 5000 büyücü alınacağı belirtilirken, adaylarda TC vatandaşlığı ve KPSS şartlarının aranmayacağı ifade edildi.

Hazine ve Maliye Bakanlığı Sözcüsü Bülent Aybazlı, yabancı büyücü istihdamıyla ilgili eleştirilerin farkında olduklarını belirtirken, ""Tabii ülkemizde de çok değerli büyücüler var ancak Afrika ülkelerine baktığımızda hepsinin enflasyonu bizden çok daha düşük durumda. Bu ülkelerdeki büyücülerin kendi kabilelerini enflasyon konusunda ikna sürecinde kanıtlanmış bir başarıları varken macera aramaya gerek yok. Bugün bir Tanzanya, bir Kamerun, Bir Kongo nasıl başardıysa biz de başarabiliriz."" diyerek önemli olanın doğru büyücülerle çalışmak olduğunu vurguladı.

Yabancı büyücülerin Türkiye'deki meslektaşlarına kazandıracağı Know-How'ın da ayrıca ilerisi için son derece değerli olduğuna dikkat çeken Aybazlı, ""Maalesef bizde yerel halkın büyüye olan ilgisi kocayı eve bağlama gibi konularla sınırlı. O yüzden büyücülerimiz ekonomi konusunda kendilerini geliştirme fırsatı pek bulamadılar. Enflasyonla mücadele ve diğer iktisadi konularda bereket duası haricinde bir üretimimiz yok"" derken, Türkiye'nin çok daha donanımlı büyücüleri hak eden büyük bir kabile olduğuna dikkat çekti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=419712
ZT0029,"AKP'de Seçim Sonuçları İlk Kurbanını Aldı: Tepkilerin Odağındaki İstakoz, Görevden Affını İstedi...","Seçimin ardından AK Parti cephesinde başlatılması beklenen temizlik harekatında ilk kurban belli oldu. Bir süredir yoğun kamuoyu tepkisine maruz kalan istakoz, bu akşam yaptığı yazılı açıklamayla görevden affını istedi...

Bir AKP milletvekilinin önce tabağına sonra da story'sine sızarak partinin imajına zarar verdiği gerekçesiyle eleştirilere hedef olan istakoz, twitter hesabından yaptığı açıklamada kamuoyundan özür dilerken, ""davamıza daha fazla zarar gelmemesi adına Sayın Cumhurbaşkanımız'ın da izniyle görevden af taleplerimi kendilerine iletmiş bulunuyorum."" ifadelerine yer verdi.

Resmi bir görevi olmasa bile bundan sonraki süreçte de Erdoğan'a ve AK Parti'ye gönülden bağlılığının devam edeceğinin altını çizen istakoz, ""Gönül isterdi ki böyle bir yol kazası hiç yaşanmamış olsun ama maalesef  bazen kabuklu deniz hayvanlarının da basireti bağlanabiliyor işte. İnanın o story'e nasıl girdiğimi bile hatırlamıyorum. Bir anlık dalgınlık nelere mal oldu..."" sözleriyle özeleştiride bulunurken, yaşanan sürecin en çok kendisini üzdüğünü de sözlerine ekledi.

Seçimin ardından AK Parti'ye yönelik olarak gündeme gelen kibir, görgüsüzlük, yolsuzluk, adaletsizlik, ayrıcalıklı sınıf yaratma gibi suçlamaların bir anda kendisine yöneldiğine dikkat çeken istakoz, ""Gerek parti içindeki arkadaşlarımdan gerekse de muhalefetten gelen tepkilerden anladığım kadarıyla her şey benim hatammış. Peki ne diyeyim, canınız sağolsun"" derken, istifasıyla birlikte parti içinde suların durulmasını beklediğini ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=419661
ZT0030,"9 Günlük Tatilin Ardından İlk İş Gününde 818 Milyar TL Zarar Açıklayan Merkez Bankası Başkanı Fatih Karahan, Pazartesi Sendromunda Çıtayı Zirveye Taşıyan İsim Oldu...","9 günlük bayram tatilinin ardından ilk pazartesi günü işe adapte olma mücadelesi sürerken, ""beterin de beteri var"" dedirten haber Merkez Bankası'ndan geldi.

Bayram tatili sonrası ilk iş günü Türkiye'nin dört bir köşesinde yine ""Bura nere?'', ""Ben tam olarak ne iş yapıyordum?"", ""Bu ekran nasıl açılıyordu?"", ""Kurban Bayramı ne zaman?"" sorularına yanıt arayarak geçerken, TCMB Başkanı Fatih Karahan pazartesi sendromunda çıtayı zirveye taşıyan isim oldu.

Öğle saatlerinde düzenlediği basın toplantısıyla TCMB'nin 2023 yılını 818.2 milyar TL zararla kapattığını duyuran Karahan, ""Aslında bunu saat 9.30 gibi açıklamam gerekiyordu ama power point'in nasıl açılacağını hatırlamam 1 saat sürdü. Sonraki 3-4 saat de ekrandaki bilançoya boş gözlerle bakıp 6 fincan kahve içerek geçti."" sözleriyle kameralar karşısına çıkacak gücü bulmasının yaklaşık 5 saat sürdüğünü dile getirdi.

Bir insanın 9 günlük tatilin ardından gördüğü ilk şeyin ekrandaki ""eksi sekizyüzonsekiz milyar tl"" yazısı olmaması gerektiğine dikkat çeken Karahan, ""Normal bir banka olsak neyse. Dükkanı kapatır, kapıya 'tasfiye nedeniyle kapalıyız' yazısını asar, alır ceketimi çıkardım. Gerisini de BDDK mı düşünüyor, Maliye mi düşünüyor kim düşünüyorsa düşünsün artık. En azından kafam rahat olurdu."" derken, söz konusu Merkez Bankası olduğu için mecburen dükkanı açık tutmak zorunda olduğunu kaydetti.

Karahan, yaklaşık 20 yıllık meslek hayatında pazartesi sendromlarına da tatil dönüşü işe adapte olma zorluklarına da alışık olduğunu belirterek, ""Ama benim bildiğim sendrom gelen kutusundaki 50-60 tane mail'dir. Daha dün ayaklarımızı denize sokarak kokteyl içiyorduk şimdi leş gibi kahveyle sigara odasında ne işim var diye dalıp gitmektir. Hadi olsun olsun da pazartesi sabahına konan toplantı olsun. Daha bismillah demeden başında olduğun bankanın teknik olarak iflas ettiğini öğrenmek de nedir? Bu artık başka bir boyut"" sözleriyle gelinen noktanın kendi kariyerinde de bir zirve olduğunu ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=419616
ZT0031,"Ailesi İle Bayram Ziyaretlerini Tamamlayan Efe Küçükali(6), 3 Günde 18 Çifti Çocuk Fikrinden Tiksindirmeyi Başardı...","Sinem(34) - Rıfat Küçükali (36) çiftinin ikinci çocuğu Efe Küçükali(6) bu bayramdaki üstün performansıyla bir kez daha göz doldurdu. Ailesi ile gittiği toplam 14 ev ziyaretinde 6 ağlama krizi, 3 kez misafirlikteki çocuklarla kavga ve birçok ev eşyası kırma eylemine karışan minik Efe, şu ana dek 18 çifti çocuk fikrinden tiksindirmeyi başararak Türkiye'nin nüfus planlamasına katkı sağlamaya devam etti.

Ailesiyle birlikte bu yıl da bayram ziyaretlerini sürdüren Efe Küçükali'nin bilançosu ağır oldu. Küçük iblis, gerek istediği en ufak bi şey yapılmayınca avazı çıktığı kadar höykürerek ağlaması, gerek bi saniye yerinde oturmadan etrafta koşturup durması gerekse de şımarık tavırları ve sinir bozucu bilmiş konuşmasıyla şu ana dek 18 genç çifti çocuk fikrinden uzaklaştırıken, çocuk sahibi olmaya hazırlanan 2 çifti ise ""kürtaj için geç mi kaldık acaba?"" fikrine yönlendirdi.

''Normalde böyle değil ama...''

Gidilen her evde ailesinin ısrarla ''Ya bu böyle değildi, buraya gelince bir şeyler oldu buna'' şeklinde açıklamalar yapmasına neden olan minik Efe, evde tıka basa yemiş olmasına rağmen hep acıktı, durmadan acıktı. Efe'nin bayramda iştaha geldiğini iddia eden anne Sinem Küçükali, ''Ya var ya normalde zorla yemek yediririm ben buna. Ağzına bir şey koymaz ama Nejla yengesinin yemeklerini çok seviyor di mi Efe'cim? Tamam dur artık oğlum. Rezil ettin bizi nalet!'' ifadelerini kullanırken, Nejla Yenge cephesi ise iddialar karşısında sessizliğini koruyor.

Ailesi tarafından ""zeki olduğu için tabii hiperaktif bir çocuk"", geri kalanlar tarafındansa ""şımarık piç"" olarak tanımlanan Küçükali'nin ilk kurbanları bayramın 1. günü ziyarete gelen karşı komşu Eylen çifti oldu. 6 ay önce evlenen genç çiftten Murat Eylen'in cep telefonuna göz koyan ve 10 dakika zırladıktan sonra annesi Sinem Küçükali'nin de ""Birazcık oynasın abisi"" desteğiyle telefona el koyan teknoloji düşmanı, 1 dakikalık uğraşının ardından telefonun dokunmatiğini bozmayı başararak bayrama hızlı bir giriş yaptı.

Genç çiftler endişeli

Daha sonra gittiği evlerde irili ufaklı tabak, çanak, bardak kırma gibi eylemleri ''Olur olur daha çocuk o'' denilerek sineye çekilen habis ur, babasının kuzeni Furkan Küçükali'nin evinde ise oyuncak krizine imza attı. Annesinin getirdiği oyuncak torbasıyla oynamayan ve evdeki kitaplarla kendisine yeni bir oyun icat eden toplum düşmanı, toplam 6 kitabı okunmaz hale getirerek bir kez daha klasını konuşturdu. Baba Rıfat Küçükali'nin ''Ya sen adlarını yaz bana o kitapların, alırız yenisini merak etme kuzen'' şeklindeki durumu toparlama çabasına Furkan Küçükali ilk anda ""Eheh ne demek ya canı sağolsun yeğenimin"" sözleriyle yanıt verirken, misafirler gittikten sonra ise net konuştu: ''Mk senin çocuk gibi piç!""

Minik Efe felaketine maruz kalan diğer genç çiftler ise duydukları endişeyi şu sözlerle ifade ettiler:

Şule-Fatih Gökez: ''Açıkçası bir süredir doğum kontrol yöntemlerini bırakmıştık ancak şu dakikadan sonra tüm önlemler, acil koduyla en üst seviyeye çıkarıldı. Hatta bir süre cinsel ilişkiye girmemek bile düşünebilir. Durum çok hassas...''

Aylin-Mete Fıratsoy: ''Dünden beri Efe aklımıza her geldiğinde 'Allah günah yazmasın...' diyerek cümleye başlıyoruz. Kimisi yaramaz olur ama tatlıdır da. Bu çirkin bi de üstüne. Allah günah yazmasın...''

Sanem-Süha Kartay: ''Ya biz çocuğa kızmıyoruz. Ailesine kızıyoruz. Abisi ne güzel efendi efendi oturuyor. Belli ki bütün nalet genlerini buna itelemişler. Neyse, biz yine de hiç riske girmeden çocuk yapmayı en az 1 yıl daha erteliyoruz. Kimse kusura bakmasın...''

Kaan - Mine Özcüler: 3 aylık hamile olan Mine Özcüler, ilk iş olarak telefonundan ""kürtaj için yasal süre"" aramasını yaparken, aldığı ""10 haftaya kadar eş rızası olmadan yapılabilir"" yanıtıyla adeta yıkıldı. Kaan Özcüler'in eşini ikna çabaları ""ya hepsi böyle değildir, başka çocuklara da bakalım iyisi de vardır"" şeklinde sürüyor.

Mina-Afşin Duruer: Bayramın ardından sadece çocuk kararını değil, evliliklerini de masaya yatıran çiftten 2 gündür haber alınamıyor...

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=419568
ZT0032,"Geçmiş Bayramlarda Boş İstanbul'un Tadını Çıkaran Suriyeli ve Afganlar, Bu Yıl da Ekonomik Çöküş Mağduru: ''Bu ne abi her yer Türk?!''","Geçtiğimiz bayramlarda Türklerin memleketlerine ya da tatile gitmesiyle birlikte boşalan İstanbul'un tadını çıkaran Suriyeli ve Afgan'lar, Türkiye'nin ekonomik çöküşü nedeniyle bu yıl da zor bir Ramazan Bayramı geçiriyor.

Başka herhangi bir yere gidecek paraları olmadığı için mecburen Eminönü başta olmak üzere şehrin tarihi ve turistik yerlerine akın eden Türkler yüzünden bayramda evden çıkamadıklarını belirten Suriyeli Göçmenler Derneği Başkanı Hasan Abyad(43) ""Yılda 2 defa bayram keyfimiz vardı afedersiniz resmen onun da içine ettiler. Hanımları ve çocukları alıp (toplam 16 kişi) bir Eminönü'ne gidelim dedik burnumuzdan geldi resmen. Kafanı nereye çevirsen Türk, bu ne abi? "" derken, Türkiye'ye bu kadar çok Türk'ün ne ara doluştuğunu merak ettiğini de sözlerine ekledi.

Kendilerini ülkede tutacağı için bugüne dek seçimde hep Erdoğan'ı desteklediklerini ancak gelinen son noktada bu kararı gözden geçireceklerini de sözlerine ekleyen Abyad, ""Bu ekonomi böyle devam edecekse ne anladık ki yani Türkiye'de kalmaktan? Eskiden bayramda Bodrum girişinde trafik olurdu şimdi metrobüs girişinde insan trafiği oluyor. Böyle giderse seneye bunlar trafik ışıklarında bizden para istemeye de başlarlar"" derken, Erdoğan sayesinde Türklerin bayram tatilinde sadece İstanbul'da, o da toplu taşıma bedava olduğu için gezebilecek kadar parasız kalmasının esas mağdurunun Suriyeli göçmenler olduğuna dikkat çekti.

Konuyla ilgili olarak bir açıklama yayınlayan Zeytinburnu Afgan Göçmenleri Derneği Başkanı Zebihullah Hasibi (23) ise, her yıl bayram ritüeli olarak gerçekleştirdikleri 150 kişi bir deniz motoruna binme etkinliğini bu yıl yaşanan Türk izdihamı nedeniyle iptal etmek zorunda kaldıklarını belirtti. ""Aslında deniz motoru hala ücretli olduğu için bu fakirler binemez, orası nispeten sakin olur ama buradan Karaköy iskeleye gitmemize imkan yok ki motora binelim. Gözünü karartıp giden 4-5 arkadaşımız oldu, 2 saat sonra bu şehirde yaşanmaz artık diye ağlayarak semte geri döndüler. Yazıklar olsun gerçekten, nereye gidiyor bu bu ülke böyle?"" diye Hasibi, 5 yıldır bulunduğu Türkiye'nin batış hızının kendisini endişelendirdiğini de sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=419528
ZT0033,"Uzaktan Akrabalar, Genişletilmiş Soru Bankasıyla Bu Bayramda Sizi Daha da Darlamak İçin Bekliyor...","Ramazan Bayramı öncesi hazırlıklarını tamamlayan uzaktan akrabalar, bu yıl ekonomik kriz, yurt dışına göç ve seçim gündemiyle genişletilmiş soru bankasıyla sevenlerinin karşısına çıkmaya hazırlanıyor. Henüz evlenmeyen, evlenip çocuk yapmayan, okulunu bitiremeyen, bitirip iş bulamayan, iş bulup ev alamayanları sorularıyla terletmeye hazırlanan deneyimli akrabalar, bu bayramda da kabusunuz olacaklarını belirterek istikrar mesajı verdiler...

Bayram öncesinde gözlerini bir türlü dikiş tutturamayan aile bireylerine diken yüz binlerce büyük dayı, babanın amcası, annenin ölmemek için direnen teyzesi ve kimin eşi olduğu tam olarak bilinmeyen enişte cephesinde heyecanlı bekleyiş başladı.

Üniversite öğrencileri dışında, okulu bitirmesine rağmen senelerdir evde malak gibi yatan işsiz ve atanamayan gençlere de musallat olmakta kararlı görünen akrabalar, daha şimdiden saçma sapan iş önerileri, yurt dışında yaşayan başarılı çocukları ve lüzumsuz akıl verme seansları için nabız yoklamaya başladılar bile.

''Ya şimdiki gençler iş beğenmiyorlar. Bunlar biraz tembel yetişti'' diyerek işsiz gençlerin anne ve babalarını etkisi altına almaya çalışacak olan uzaktan akrabalar, evlenemeyenler için ataması yapılmış memur eş adaylarını, çocuk sahibi olmayanlar içinse ''kesin bir sorun var'' düşüncesiyle tüp bebek merkezlerini içeren listeleri hazırlamış durumda.

Toplam 3 gün sürecek  Ramazan Bayramı için her zamankinden daha kararlı olan akrabalardan kulislere sızan son bilgilerse şöyle;

Hayriye Temizgül (Annenizin teyzesi, 68): Bugüne kadar 9 farklı akraba çocuğunu bayramlarda darlayarak evlendirmeyi başaran Hayriye Hanım, dalya demeye hazırlanıyor. Temizgül'ün evlendirdiği çiftlerin tamamının boşanmış olması ise kendisi nezdinde en ufak bir moral bozukluğuna yol açmış değil. Aynı kararlılık, aynı çöpçatan ruhuyla yola devam...

Cemal Enişte (Birinin eniştesi ama tam kimin belli değil, 59): Soyadı kimse tarafından bilinmiyor. 14 farklı ailenin eniştesi. Bu 14 aileden toplamda 22 üniversite öğrencisine ""Sen mezun ol işin hazır"" demiş durumda. Bunu yapan kendisi değilmiş gibi bayram boyunca ""Naaptın iş bulabildin mi?"" diye soracak ""Senin işletme miydi koçum?"" diyecek ve sohbeti ""Devlete kapağı atabilsen aslında"" sözleriyle bitirecek

Agah Adnan Elveren (Karşı komşu, 71): Emekli coğrafya öğretmeni Agah Adnan Elveren, son 45 yıldır aynı küçük ilçede çürüttüğü hayatın tesellisini bu bayramda da büyükşehirden gelenlerden çıkaracak.Elveren'in ""Oralarda yaşanmaz"", ""Artık gelin siz de buraya"", ""İstanbul'a gezmek için gidicen"", ""Ev sizin mi kira mı?"" gibi ölümsüz eserlerini yine sevenleri için seslendirmesi bekleniyor.

Fidan Gülsu Oylun (Babanızın halasının kızı): 62 Yaşındaki Oylun, 4 yıldır bayramlarda ""Sen hala evlenmedin mi?"" dediği üniversite öğrencisi Çağlar Dişbulan'ı nihayet nikahına alıyor. Çiftimize mutluluklar diliyoruz...

Dursun Azören (Annenizin küçük dayısı, 64): Hala iş bulamayan yeğenini bayramda yerin dibine gömecek olan Dursun Dayı, babasından miras kalan 4 tarlayı ve annesinden kalan evi satarak bu yaşa kadar idame ettirdiği hayatından süzdüğü engin tecrübeleri yine büyük bir bilgelikle paylaşacak. Bayramın kalanında Azören ailesini Dursun Dayı'nın 9. kez batıracağı iş fikirlerini dinleme süreci bekliyor...

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=419509
ZT0034,"Sırf AKP'li Akrabaların AKP'yi Gömmesini İzlemek İçin Yıllar Sonra Facebook'a Giren Ezgi Kuraz(28), Bayram Tatilinde Memlekete Gitmeyi Dört Gözle Bekliyor...","Yerel seçimlerin ardından sırf AKP'li akrabaların AKP'yi gömdükleri post'ları okumak için yıllar sonra Facebook'a giren Ezgi Kuraz(28), bayram tatilinde memleketi Yozgat'a gitmek için gün sayıyor.

Ezici çoğunluğu AKP'li olan akrabalarıyla bir araya gelmek için sabırsızlandığını belirten Kuraz, ""Facebook'ta yazdıklarını bir de onların o güzel sesinden duymak şart oldu. Yengem 'iyi oldu' dedikçe hafifçe gülümseyerek başımla onaylamak, eniştem 'çok havalanmışlardı bir ders lazımdı' dedikçe 'geç bile kaldı millet' diye gaz vermek... Offf hayali bile çok güzel"" derken, özellikle emekli akrabalarının 'nasıl vurduk tokadı' muhabettini dinlemekten büyük bir keyif alacağını dile getirdi.

Normalde ya İstanbul'da ya da o ara parası varsa bir tatil beldesinde geçirdiği bayram tatili için bu kez özellikle memleketine gitmeyi tercih ettiğini söyleyen Kuraz, ""Bu sene de aslında İstanbul'da kalacaktım ama seçimin ertesi günü dayımla telefonda konuşunca Yozgat birden gözümde tütmeye başladı. Reisten daha AKP'li olan adam 15 dakika boyunca aralıksız AKP'ye sövdü. Nerden baksan 10 yıllık muhalif olarak ben artık bir noktada dayanamayıp 'dayı tabii haklısın da öyle deme sen yine, neticede onlar da bu ülkenin bir evladı' demek zorunda kaldım. Telefonu kapatır kapatmaz da hemen Facebook'a girdim. Daha doğrusu şifremi unuttuğum için hemen giremedim. Yarım saat falan uğraştım ama değdi..."" ifadelerine yer verdi.

Kuraz, en son çocukluk yıllarındaki bayramlarda ailesi tarafından zorla götürüldüğü uzak akrabalarını dahi hiç üşenmeden ziyaret edeceğininin altını çizdi. ""Bileti son anda aldığım için Yozgat'a gidiş dönüş 6000 TL'ye patladı ama helali hoş olsun. O keyif parayla ölçülecek bir keyif değil."" diyen Kuraz, bu seyahati aynı zamanda seçim coşkusu geçip ekonomik gerçeklerle yüz yüze kalacağı zamanlar için de bir moral depolama fırsatı olarak gördüğünü dile getirdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=419446
ZT0035,"''7 Haziran - 1 Kasım'' Filminin 2.'sini Gösterime Sokan Yapım Şirketi, Gişe Konusunda Endişeli: ''Aç karnına ne kadar izlenir?''","İlki 2015'te vizyona giren ve seçimi kaybeden bir iktidar partisinin ülkede kaos çıkarıp seçmenleri terörle korkutarak oylarını tekrar toparlamasını anlatan ""7 Haziran - 1 Kasım"" filminin 2.'si dün Van'da düzenlenen galayla gösterime girdi. İlkine fazla benzemesi ve senaryodaki önemli mantık hataları nedeniyle eleştirilere hedef olan devam filminin, ekonomik kriz nedeniyle de eski gişe başarısını yakalama ihtimali oldukça zor görünüyor...

İlkinde olduğu gibi yine AK Yapım ve 2 Keklik Yapım ortak projesi olan film, eş zamanlı olarak Doğu ve Güneydoğu'daki iller ile İstanbul'un bazı ilçelerinde gösterime girerken, izleyiciden gelecek geri dönüşlere göre Türkiye'nin diğer illerinde de kısa sürede sinemaseverlerle buluşması bekleniyor.

Gala sonrası ortak bir basın toplantısı düzenleyen yapım şirketleri, bu kez daha dar bir zaman aralığında adeta apar topar çekilmesine rağmen 2. filme de en az ilki kadar özen gösterdiklerini vurgularlarken, yine de bir takım eksiklikler olabileceğini açık yüreklilikle kabul ettiler.

Bir belediye başkanının açık ara farkla seçildikten sonra göreve uygun olmadığının anlaşılması ve mazbatanın onun yarısı kadar oy alan 2. partinin adayına verilmesiyle başlayan olayları konu alan devam filminde, senaryonun inandırıcılığı ile ilgili problemlerin farkında olduklarını belirten yapımcılar, eleştirilere şöyle yanıt verdiler:

""Haliyle zeka yaşı 8'den büyük olan izleyicilerin aklına ilk gelen sorular 'madem bu adam seçilmeye uygun değildi ilk başta seçime nasıl girdi? Kimse kontrol etmedi mi?' oluyor. Açıkçası o noktada bizim de verecek bir yanıtımız yok. Hadi diyelim ilk başta gözden kaçtı, o zaman da yasal olarak belediye meclisinin toplanıp yeni bir başkan seçmesi gerekmez mi? Hadi o saçmalığı da görmezden geldik, en kötü ihtimalle seçimlerin yenilenmesi gerekmez mi? 2. gelen partiye direkt belediyeyi vermek ne alaka?

Bu noktada senaryonun çıkış notkasının biraz zorlama olduğunu kabul ediyoruz ancak ilerleyen bölümlerde aksiyonun dozu artıp silahlar patlamaya başlayınca bu tarz soruların çok da bir önemi kalmıyor. Bunu biraz da Holywood aksiyon filmi gibi düşünüp öyle fazla bir mantık aramamak lazım yani. Avengers'ta da mesela o adamın elinden nasıl bıçak çıkıyor diye sorulmaz. Onu öyle kabul edeceksin..""

""7 Haziran - 1 Kasım"" devam filminin gişe başarısıyla ilgili en önemli soru işaretinin ise senaryodaki ve kurgudaki boşluklardan çok, bu kez izleyicilerin önemli bir bölümünün filmi aç karnına izleyecek olmasından kaynaklandığını belirten yapımcılar, ""Bu tarz aksiyon filmleri biraz da karınlar tok, keyifler yerindeyken gişe yapıyor. İzleyici midesini düşünmek zorunda kalmayınca senaryoya kendini daha rahat bırakıyor. Deyim yerindeyse ne versen yiyor. Tabii biz gerek sosyal medyada, gerek yazılı ve görsel basında yine büyük bir tanıtım kampanyası yürütüyoruz ama bunlara çok da güvenmemek gerektiğini yakın zamanda tecrübe ettiğimiz için haliyle bir tedirginlik var"" sözleriyle endişelerini dile getirdiler.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=419393
ZT0036,10 Ay İçinde Birbirinin Tam Tersi 2 Seçim Sonucu Çıkaran Türkiye'ye ''Borderline Tipi Demokrasi'' Teşhisi Kondu...,"28 Mayıs 2023 seçimlerinde Erdoğan'ı %52'yle Cumhurbaşkanı seçip meclis çoğunluğunu da Cumhur İttifakı'na verdikten sadece 10 ay sonra yerel seçimlerde AKP ve Cumhur İttifakı'na tarihi bir hezimet yaşatıp CHP'yi 1. parti konumuna getiren Türkiye, psikiyatri dünyasında heyecan yarattı...

31 Mart 2024 yerel seçimleri İstanbul ve Ankara başta olmak üzere Türkiye'nin neredeyse bütün önemli şehirlerinde CHP'li adayların açık ara zaferiyle sonuçlanırken, CHP'yi oy oranı itibariyle 1977 yılından beri ilk kez 1. sıraya, AKP'yi de kurulduğundan beri ilk kez 2. sıraya taşıdı. Sadece 10 ay arayla gerçekleşen iki seçimden birbirinin nerdeyse tam zıttı sonuçlar ortaya çıkması ise psikiyati camiasında gözlerin Türkiye'ye çevrilmesine neden oldu.

Seçim sonuçlarının netleşmesinin ardından gece 22.30 sularında olağanüstü olarak toplanan Türk Psikiyatri Vakfı, yaklaşık 6 saatlik oturumun ardından düzenlenen basın toplantısıyla Türkiye hakkındaki teşhislerini kamuoyuyla paylaştı. Basın toplantısında konuşan Prof. Dr. Aycan Cemilgen, Türkiye'nin durumunun tıpta ""Borderline tipi demokrasi"" olarak adlandırıldığını belirterek şunları kaydetti:

""Borderline, kelime anlamı olarak “sınırda” demektir. Borderline kişilikte, ilişkilerde dengesizliği barındırma, benlik algısında ve duygulanımda tutarsızlık, dürtüsel hareket etmeye yatkınlık görülür. Yani sizin anlayacağınız dilde söylemem gerekise, sağı solu belli olmayan, bi öyle bi böyle, çok afedersiniz g.tü başı ayrı oynayan kişiler diyebiliriz ama bir bilim insanı olduğumuz için bu şekilde dememiz yakışık almıyor. Burada ilginç olan şey genelde bireylerde görülen bu kişilik özelliğinin bütün bir ülke tarafından kitlesel olarak sergilenmesi. Psikiyatri biliminde daha önce az rastlanan bir durum ancak normal bir ülkede belki 10 yıl sürecek  bir seçmen davranışı değişikliğinin bizde 10 aya sığmasına şu an bulabildiğimiz en mantıklı açıklama bu oldu. Daha iyi bir fikri olan varsa buyursun onu da dinlemeye hazırız.""

İki seçim arasında çok da önemli bir ekonomik ya da siyasi gelişme olmamasına rağmen Türk halkının birden AKP'den soğuyup CHP'yi bağrına basmasına henüz daha mantıklı bir açıklama getiremediklerini belirten Cemilgen, şöyle devam etti:

""Sağda solda, ekonomiyi gerekçe gösterenleri, boş tencere muhabbeti yapanları duyuyoruz ama bize pek de öyle gelmiyor. Sanki 10 ay önce zengindik de birden mi fakirleştik? Hayır. O zaman da fakirdik, sadece şimdi biraz daha fakiriz. Enflasyon aynı enflasyon. Mülteciler, yolsuzluk, torpil akla gelen aşağı yukarı bütün parametreler aynı değerde. Geçen seçimde de uçak, gemi falan gösterip oy isteyen bir iktidar vardı, bunda da yine yerli uçak, milli astronot diye oy istediler. O zaman aklı başından giden seçmen şimdi niye sallamadı? Bu sefer fazla petrol, doğalgaz falan bulmadılar ondan halkımız soğudu desek... Belki ama 2023 nisan ayında bulunan petrole sevinen insanın aynı petrole 6-7 ay sonra hala seviniyor olması gerekmez mi? Her ay petrol bulmaya gerek yok ki? Emeklilere zam vermediler ondan oldu diyenler ise iyice saçmalıyor artık. Sanki emekli 10 ay önce para içinde yüzüyordu. Bilmiyorum bizim atladığımız bir şey varsa söyleyin bilelim...""

Türkiye'nin borderline tipi demokrasiyle yaşamayı öğrenmesi gerektiğini ifade eden Prof. Dr. Cemilgen, ""Bir sonraki seçimde Türkiye Komunist Partisi de iktidar olabilir Yeniden Refah Partisi de. Bir bakmışsınız Cem Uzan Cumhurbaşkanı olmuş Beştepe'de techno partisi veriyor. Artık kimsenin oyu ya da koltuğu garanti değil, her an her şey olabilir"" derken, siyasi partilere de seçim çalışmalarını buna göre ayarlayıp boş yere  lüzumsuz masraflara girmekten kaçınmaları tavsiyesinde bulundu.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=419319
ZT0037,"Göreve Geldiğinden Beri Dünyayı Gezip Tek Kuruş Bulamadan Geri Dönen Mehmet Şimşek, Yerel Seçim Sürecinin Bitişi Nedeniyle Buruk: ''İlk kez bi işe yaradığımı hissetmiştim...''","31 Mart yerel seçimlerinde diğer 16 Bakanla birlikte İstanbul'da AKP'nin kampanyasına katılan Hazine ve Maliye Bakanı Mehmet Şimşek, seçim sürecinin bitişinin burukluğunu yaşıyor...

Göreve geldiğinden beri 50.000 kilometreden fazla yol yapıp dünyanın çevresini bir kaç kez dolaşmasına rağmen her defasında aranan dış kaynağı bulamadan geri dönen Şimşek, yaklaşık 10 aylık çalışma hayatının en verimli dönemini yerel seçimlerde Murat Kurum için oy isteyerek geçirmişti.

Basına yaptığı açıklamada ""Geriye dönüp baktığımda şu son 1 hafta benim için adeta bir rüya gibiydi. Yeri geldi kürsüye çıkıp konuşma yaptım, yeri geldi broşür dağıttım, yeri geldi esnafla muhattap oldum. O anlarda gerçekten aldığım maaşı hak ettiğimi hissettim. Seçimin sonucu ne olur bilemiyorum ama bildiğim bir şey var ki ben üzerime düşeni yaptım... Ve bu benim için çok özel bir deneyimdi..."" diyen Şimşek, maalesef her güzel şey gibi yerel seçim kampanya sürecinin de bir sonu olduğunu dile getirdi.

Bir umut geçen defaki gibi İBB seçiminin tekrarlanması halinde bir süre daha bu keyfi yaşayabileceğini ancak şu an bu ihtimale bel bağlayarak bir beklenti içine girmek istemediğini belirten Şimşek, psikolojik olarak kendisini Ankara'daki eski rutin işlevsizliğine geri dönmeye hazırlamaya başladığını da sözlerine ekledi.

""Şu an tekrar bakanlık görevime dönüp yine hiçbir işe yaramayan faiz artırımları ve TCMB döviz rezervi satışları yapmaya hazır mıyım? Yine 3-5 ülke gezip elde var sıfırla Türkiye'ye dönmeyi başarabilir miyim? İtiraf etmek gerekirse hayır ama bir yandan da başka çarem yok ki? Mecburen kovulana kadar bu şekilde devam"" sözleriyle içinde bulunduğu boşluğu dile getiren Hazine ve Maliye Bakanı, kendisine seçimde görev vererek kısa süreliğine de olsa özel hissetmesini sağlayan Cumhurbaşkanı Erdoğan'a teşekkür etmeyi de ihmal etmedi.

Şimşek, geçiş sürecini daha kolay atlatabilmek için diğer bakan arkadaşlarıyla sık sık bir araya gelerek bir çeşit grup terapisi yapmayı planladıklarının da bilgisini paylaşırken, şöyle devam etti:

""Tabii benim durumum biraz daha travmatik ama Tarım Bakanı, Ticaret Bakanı, Adalet Bakanı, Gençlik ve Spor Bakanı, Kültür ve bişeyler bakanı başta olmak üzere bu süreçte ilk kez bir iş yaptıklarını hisseden çok sayıda arkadaşımız var. Bazılarının adını bile ben bu seçim sürecinde öğrendim. O açıdan da güzel bir kaynaşma vesilesi olmuştu bizim için. Ankara'ya dönünce her hafta birimizin evinde toplanıp hem eski güzel günleri anma hem de geçiş sürecinde birbirimize destek olma kararı aldık. Neticede erken seçim falan olmazsa önümüzde bir işe yaramadan geçirmemiz gereken 4 yıl daha var. Hayırlısıyla bir şekilde birbirimize destek olarak atlatacağız bu süreci...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=419239
ZT0038,İflas Etmek İçin Seçim Sonrasını Bekleyen Esnafa Mehmet Şimşek'ten Teşekkür Ziyareti...,"Diğer 16 bakanla birlikte AKP'nin İstanbul'daki seçim çalışmalarına katılan Hazine ve Maliye Bakanı Mehmet Şimşek, bugünü de büyük bir dirayet göstererek iflas açıklamak için seçim sonrasını bekleyen esnafa teşekkür ziyaretlerine ayırdı.

""İsteyince oluyormuş""

Seçimin hemen ardından benzin, elektrik ve doğalgaza gelecek yüzde 100'ün üzerindeki zamlar, kredi kartlarının sınırlandırılması ve daha da artacak kredi faizleri sayesinde önemli bir kısmı yaz mevsimini görmeden iflas edecek olan küçük işletmelere seslenen Bakan Şimşek, ""Bugün hem bu kardeşlerimizi son bir kez işlerinin başında görmek hem de bu kritik dönemde batmayarak bizi ele güne mahçup etmedikleri için teşekkür amacıyla buradayız"" sözleriyle ziyaretinin amacını açıkladı.

İlk ziyaretini bir cep telefonu bayiine gerçekleştiren Şimşek, ""Daha %50 faize bile dayanamayıp dükkanı kapatan arkadaşlara da bir şey demek istemiyorum. Neticede onlar da bizim esnafımız. Yani esnafımızdı en azından. Ama yine de hiç değilse zam gelmeden önce elektrik ve su faturasını ödemek suretiyle bu kritik dönemde bu fedakar kardeşimiz gibi dükkanlarını açık tutmaya çalışabilirlerdi. Kirayı 2-3 ay ödemeseler de bi şey olmaz. Mahkemesiydi falan derken o iş uzar zaten. Burada başka açık dükkanlar da görüyorum. Demek ki isteyince yapılabiliyormuş..."" ifadelerine yer verdi.

Basın mensuplarına yaptığı kısa açıklamanın ardından dükkan sahibi Muzaffer Ericekli(54)'ye çiçek ve teşekkür plaketini takdim eden Şimşek, bir süre de esnafla sohbet etti. 9 yıldır aynı dükkanı işlettiğini, dükkan kendi üzerine olduğu için kira masrafı olmadığını ve yanında işçi olarak sadece karısını ve kaytarmadığı zamanlarda oğlunu çalıştırdığını belirten Ericekli, ""Seçimden sonra zam gelecek beklentisiyle şu an piyasa oldukça canlı. Krediyi çeken, cebinde 3 kuruş olan alabileceğini almak için bize koşuyor. İnşallah 31 Mart'tan sonra kredilerin kesilip döviz kuruyla birlikte fiyatların da fırlamasıyla işler bıçak gibi kesilecek diye bekliyoruz. Zaten seçim için ertelenen vergi borcunun da kapıya dayanması falan derken hayırlısıyla Temmuz-Ağustos gibi topu atarız"" ifadeleriyle Bakan'ı rahatlatan açıkamalarda bulundu.

""Esnafımız destan yazıyor""

Ericekli'nin konuşmasını ilgiyle ve zaman zaman duygulanarak dinleyen Bakan Şimşek, buraya gelene kadar açık durumda olan en az bir düzine daha dükkana şahitlik ettiklerini belirtirken, en iyi durumda olanı ortalama 3 ay önce batmış olmasına rağmen seçim öncesi ""ekonomi kötü gidiyor"" algısı yaratmamak için kepenk kapatmayan esnafın adeta yeni bir kahramanlık destanı yazdığına işaret etti.

Şimşek ve beraberindeki heyet, daha sonra açık görünen bir kafeyi ziyaret ederek işletme sahibi ve 4 adet  Arap müşteriye de çiçek ve plaketlerini takdim etti. Kafeye destek olmak için birer kahve ve tatlı söyleyen heyet, gelen ""Yalnız kahve makinesine dün haciz geldi, götürdüler. Çay versem olur mu sayın bakanım?"" yanıtıyla biraz burukluk yaşasa da Bakan Şimşek'in ""Kahve çarpıntı yapar zaten ya eheheh... Sen bize birer açık çay ver"" şeklindeki esprisi keyifleri tekrar yerine getirdi.

""Sıkıntımız yok""

Civardaki diğer 7 kafenin kepenk kapatıp parayı faize yatırmaları sayesinde rekabetin azaldığını ve o sayede biraz dayanma şansı bulduğunu belirten kafe işletmecisi Zafer Uluyak(32), bir sıkıntısı olup olmadığı yönündeki soruya ise ""Bi ara vardı ama artık pek sıkıntı edecek bi durum kalmadı. 3 aydır dükkanın kirasını da vermiyorum zaten. Mal sahibi dükkanı satılığa çıkardı ama onu da alan yok. Arada bir geliyor öyle birbirimize bakıp oturuyoruz. Hep beraber koyverdik gitti. Hayırlısı ya çok da şeyapmıycan..."" sözleriyle yanıt verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=419191
ZT0039,Kamuda İlk Tasarruf Hamlesi Cumhurbaşkanlığı'ndan: Filodaki Makam Araçlarının Yakıt İhtiyacı İçin Sarayın Bahçesine Petrol Sondajı Vurulacak...,"Ekonomik krizin derinleşmesiyle birlikte giderek daha fazla ""Şunların 1 saatlik benzin masrafıyla kaç tane emeklinin maaşı çıkar"" hesaplarına konu olmaya başlayan uçsuz bucaksız araç konvoyu için Cumhurbaşkanlığı'ndan önemi bir tasarruf hamlesi geldi...

Cumhurbaşkanlığı ile TPAO (Türkiye Petrolleri Anonim Ortaklığı) arasında imzalanan protokole göre makam ve koruma araçlarının yakıt ihtiyacını karşılamak üzere Beştepe'deki Cumhurbaşkanlığı Sarayı'nın bahçesinde petrol kuyusu açılması planlanıyor.

Protokolun imza töreninde konuşan TPAO Yönetim Kurulu Başkanı Ziya Şenciler, yapılan ilk incelemede Beştepe arazisinde 6 adet sondaja uygun nokta tespit edildiğini belirterek; bu noktalarda kuyu açma çalışmalarının önümüzdeki haftadan itibaren başlatılacağının müjdesini verdi. Filodaki araç sayısının ihtiyacına göre ilk aşamada günlük 600 ile 800 varil arası petrol çıkarmayı hedeflediklerini belirten Şenciler, çıkarılan petrolün yine Beştepe'de kurulacak rafineri tesisiyle otomobil ve jet yakıtına dönüştürüleceğini ifade etti.

Şenciler'in ardından söz alan Cumhurbaşkanlığı Sözcüsü Akif Çağatay Kılıç da, filoya yeni katılan araçlarla birlikte Türkiye'nin günlük petrol tüketiminin yaklaşık %6'sının Cumhurbaşkanlığı makam araçları tarafından gerçekleştirildiğine dikkat çekerek, açılan sondaj kuyuları sayesinde bütçede önemli bir tasarruf sağlanacağını belirtti.

""Güncel araç sayısını şu an net olarak bilemiyorum ama bu aşamada tek kuyudan petrol çıksa bizim ihtiyacımızı görecek gibi görünüyor. Ha petrol çıkmaz da başka bir şey çıkar, doğalgaz çıkar mesela o da çok olumlu. O zaman da elektrik bedavaya gelir"" diyen Kılıç, ilerleyen aşamada filoya katılacak sayısında yaşanacak artışa göre ilave sondajların da gündeme gelebileceğini ifade etti.

(Feyzullah Changry Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=419163
ZT0040,Murat Kurum'a Destek İçin Sahaya Sürdüğü 17 Bakan'dan İstediği Randımanı Alamayan AKP'de Bakan Nebati'ye Yeniden Forma Şansı: ''Bu en azından güldürüyordu...'',"Yerel seçimler yaklaşırken kabinedeki 17 bakanın tamamını İBB adayı Murat Kurum'a destek için İstanbul'da sahaya süren AK Parti'de bir önceki kabinenin yıldız ismi Nureddin Nebati'ye de yeniden forma şansı doğdu...

Sağlık Bakanı Koca'dan Maliye Bakanı Şimşek'e, İçişleri Bakanı Yerlikaya'dan Dışişleri Bakanı Fidan'a kadar bütün bakanların işi gücü bırakıp İstanbul'da sokak sokak gezerek oy istemelerine rağmen halen anketlerde geride görünen Murat Kurum için son düzlükte fark yaratacak bir isim arayışına giren AK Parti, sevimli mizacı ve ses getiren açıklamalarıyla efsane olan emektar yıldızı Bakan Nebati'yi sahaya sürmeye hazırlanıyor.

AKP kulislerinden gelen bilgilere göre, önümüzdeki hafta forma şansı bulacak olan Bakan Nebati'ye saha kenarında ısınması talimatının verildiği belirtirlirken, emektar bakanın bu sabahtan itibaren Beykoz civarında düz koşularla hazırlıklara başladığı bildirdildi.

Yaklaşık 11 aydır sahalardan uzak olmasına rağmen Nebati'nin halen seçimin seyrini değiştirebilecek bir isim olduğuna dikkat çeken AKP yetkilileri ise, ""Bakanlığı dönemindeki icraatları tartışılabilir ama kendisi en azından ağzını her açtığında Türkiye'yi güldürebilen bir insandı. Ekonomi gözlerdeki ışıltıdır, Neo-klasik ekonomi düşüncesinden epistemolojik bir kopuşu temsil eden heteredoks yaklaşım gibi ölümsüz eserleriyle hala dillerde dolaşan bir mizah üstadı olduğu konusunda en ufak bir şüphe yok. Biraz antrenmanla da kısa sürede eski formuna kavuşacaktır"" sözleriyle yıldız isme duydukları güveni dile getirdiler.

Bakan Nebati'nin Murat Kurum'la birlikte sahne alacağı mitinglerde hem solo olarak hem de Kurum'la paslaşarak çıkaracakları diyalogların bütün Türkiye tarafından dikkatle takip edileceğinden emin olduklarını belirten AKP kurmayları, ""Sayın Murat Kurum da ağzını açtığında çoğunlukla saçma şeyler söylüyor ama kendisinin donuk mizacı ve Türkçe eksikliği nedeniyle mizah öğesi biraz daha geri planda kalıyor. Bu hamlemizle o eksiği tamamlayıp iyi ya da kötü bir şekilde seçimin son haftasına girilirken herkesin bizim adayımızı konuşmasını sağlayacağız. Oradan ne çıkar tam kestirmek güç ama en azından İstanbulluların çok eğleneceğine garanti veriyoruz. Hakkımızda hayırlısı"" ifadeleriyle oyun planlarını açıklarlarken, her ihtimale karşı ekonomi ve enflasyon gibi konulara kesinlikle girmemesi konusunda Nebati'nin sıkı sıkıya tembihleneceği de gelen bilgiler arasında.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=419134
ZT0041,"Ankara'nın Sahibi Olduğu Ortaya Çıkan Turgut Altınok, Kendisine Oy Vermeyi Düşünmeyenlerin 1 Hafta İçinde Şehri Tahliye Etmesini İstedi...","Kamuoyu baskısı üzerine bir kısmını açıkladığı mal varlığıyla neredeyse Ankara'nın sahibi olduğu ortaya çıkana AKP Ankara Büyükşehir Belediye Başkan Adayı Turgut Altınok'tan seçim öncesi kritik bir hamle geldi...

Altınok’un açıkladığı mal varlığında 22 arsa, 23 ev, 2 bina, 25 tarla, 1 benzin istasyonu ve şirket hisseleri yer alırken, açıklamada yer almayan banka hesaplarındaki paralar, ziynet eşyaları, araçlar ve 1. derece yakınlarının üzerine olan mallarla birlikte hesaplandığında Ankara'nın tamamına sahip olduğu netlik kazandı.

Toplam 6 milyon metrekarelik yüzölçümüyle bazı Avrupa ülkelerinden daha büyük olan mal varlığıyla ilgili spekülasyonlara yanıt vermek amacıyla bugün bir basın toplantısı düzenleyen Altınok, ""Bir noktadan sonra ben de hesaplamayı bırakmıştım. Seçim nedeniyle vatandaşlarımız ısrar edince şöyle bir döküm çıkarayım dedim ama kısıtlı sürede hepsine sıra gelmedi."" derken, Ankara'nın sahibi olduğunu öğrenmenin kendisi için de sürpriz olduğunu ifade etti.

Gelinen noktada kendisine ait bir şehri yönetmek için neden seçime girmesi gerektiğini düşünmeye başladığını da belirten Altınok, ""Bakınca yasal olarak Ankara benim üzerime tapulanmış. Yan Allah tarafından bana emanet edilmiş. Zaten mülk sahibi olarak ben ne dersem o olması gerekmiyor mu? Haksız mıyım?"" sözleriyle yerel seçim adaylığının aslında göstermelik bir formalite olduğuna dikkat çekti.

Altınok, her şeye rağmen demokrasiye saygı gereği seçime gireceğini de vurgularken, Ankaralılar'dan da bu duruma uygun bir şekilde oy tercihlerini kullanarak kendisine zorluk çıkarmamalarını rica etti. ""Vatandaşlarımızdan zaten benim olanı bana vermek için sandığa gideceklerini akıllarında bulundurmalarını istiyorum"" diyen AKP Ankara Büyükşehir Adayı, aksi bir tutum içine girecek kiracılarıyla ise üzülerek yollarını ayırmak durumunda kalacaklarını işaret etti.

""Şimdiden söylüyorum ki sonra bir tatsızlık olmasın. Beni istemeyeni ben de şehrimde istemiyorum."" diyen Altınok, seçimlerde kendisine oy vermeyi düşünmeyen Ankaralılara il sınırlarını terk etmeleri için 1 hafta süre tanırken, pazartesi gününden itibaren avukatları aracılığıyla tahliye ihbarnamelerini göndermeye başlayacağının bilgisini de kamuoyuyla paylaştı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=419027
ZT0042,Ekonomik Krizle Birlikte Kaybolmaya Yüz Tutan Bir Ramazan Geleneği: ''İftarda Fazla Yemeyin'' Uyarısı Yapan Diyetisyenler...,"Ekonomik kriz ve özellikle gıda fiyatlarında yaşanan yüksek enflasyon nedeniyle kadim bir Ramazan geleneği daha yok olma tehdidiyle karşı karşıya. ""İftarda fazla yemeyin"" uyarısı yaparak geçimlerini sağlayan uzmanlar...

İftarda fazla yemenin sindirim sistemine zararlarını anlatmak ve sahurda tok tutacak gıdaları sıralamak için her Ramazan ayı ortaya çıkan uzmanların yaşayan son temsilcilerinden Canan Karatay, mesleklerinin enflasyona yenik düştüğünü gözleri dolarak ifade etti.

""Vefa semt adıymış""

""Her yıl sayımız daha da azalıyor. 10 yıl öncesinin en gözde mesleklerinden biriydi Ramazan diyetisyenliği. Çok değil daha 3 sene önce bile bu işten geçimini sağlayan 400 kadar diyetisten ve beslenme uzmanı varken şu an ben dahil toplam 6 kişi kaldık. Eskiden Ramazan gelince kapımıza kuyruk olan gazetecilerden hiçbiri ne arıyor ne soruyor. Vefa sadece bir semt adıymış"" diyen Karatay, en çok da bu vefasızlığın kendisini yaraladığını belirtti.

Kimse kapısını çalmayınca kendisinin bir kaç televizyon ve gazeteye gittiğini söyleyen Karatay, yaşadığı hayal kırıklığını şu sözlerle aktardı:

""Eski günlerin hatırına beni bir kaç dakikalığına bile olsa ekrana çıkarmalarını rica ettim. Bir 'iftarda önce çorba için, sonra 10 dakika bekleyip ana yemeğe geçin. Eti ve sebzeyi dengeli tüketin. Ama sakın 2 tabaktan fazla yemeyin. Tatlı için mutlaka en az 1 saat ara verin' diyip kaçacaktım. Ona bile musade etmediler. 'Kesinlikle olmaz teyze. Seyirci dalga mı geçiyorsunuz lan siz bizle diye kanal binasını basar. Bas git başımızı belaya sokma mubarek gün' diyerek beni resmen kovdular. Vaktiyle beni kapmak için birbirleriyle yarışan, para teklif eden adamlar 3 dakika ekranı çok gördüler...""

Hayırseverlere seslendi

Kederli beslenme uzmanı, bir süre uzaklara daldıktan sonra dolan gözlerini silerek röportaja geri dönerken, istese iftarda çok yiyebilecek, tek öğün için en az 7-800 TL harcayıp 4 kişilik ailesine doğru düzgün bir iftar sofrası kurabilecek olan vatandaşlara da bizim aracılığımızla seslenmek istedi. Son olarak ""Artık bu işi basın yoluyla yapmanın bir anlamı yok belki ama isterseniz ben evinize kadar gelip sizlere 'iftarda çok yemeyin' uyarısında bulunabilirim. Para da istemiyorum, gönlünüzden koparsa sofranıza davet ederseniz o da yeter. Zaten çok yemiyorum. Sahur da olur, ona da gelirim"" diyen Karatay, bu Ramazan geleneğinin kaybolmaması için hayırseverlerden destek istedi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=419007
ZT0043,Muhtar Adaylarından Samimi İtiraf: ''Tam olarak ne işe yarayacağımızı bilmiyoruz ama seçilmeyi çok istiyoruz...'',"Türk siyasetinin gizemli varlıkları muhtar adayları bir yerel seçim öncesi daha olağanüstü gayretleriyle sahada boy gösterirlerken, tam olarak ne işe yaradıkları ve bu işi neden bu kadar çok istedikleri konusundaki esrar perdesi ise henüz tam olarak aralanabilmiş değil...

Kapı kapı gezere dağıttıkları el ilanları, buldukları her yere yapıştırdıkları posterleri ve astıkları bez afişleriyle 32 binden fazla mahalle ve 18 binden fazla köyde kıyasıya bir yarış içine giren muhtar adayları yine yerel seçimlerin en fazla gayret gösteren isimleri olurlarken, ""Bu muhtar tam ne iş yapar? Nasıl bir yetkisi var? Bir insan neden muhtar olmaya bu kadar heves eder?"" soruları da bir kez daha gündemde.

Kamuoyundaki soru işaretlerini bir nebze olsun gidermek adına bu öğleden sonra ortak bir basın açıklaması yapan muhtar adayları, muhtarlığın ne gibi bir işlevi olduğu konusunda kendilerinin de pek bir fikirleri olmadığını samimi bir şekilde itiraf ederek ""Eskiden ikametgah falan veriyorduk ama şimdi o da kalktı. Bir tek mahkemeden gelen tebligat alıcıya ulaşılmazsa bize bırakılıyor galiba, onun dışında bir işlevimizi bilen varsa bize de iletsin lütfen. Neyse hele bir seçilelim de ne iş yapacağımıza bakarız. İlla bulunur yani yapacak bi şey. 5 yıl boş boş oturacak değiliz ya"" sözleriyle sürecin zaman içerisinde netleşeceğini umduklarını ifade ettiler.

Görev tanımları ve yetkileriyle ilgili berlirsizliğin mecburen seçim afişlerine de yansıdığını belirten muhtar adayları, ""Gerçi siz de fark etmişsinizdir zaten. Ne iş yapacağımızı bilmediğimiz için yok işte mahellemizi seviyorum, komşularımız süper insanlar, ben de sizden biriyim, güzel güzel geçinelim gibi yuvarlak laflarla geçiştiriyoruz. Bazı arkadaşları gaza gelip hizmet falan vaat ediyorlar. Onlara da 'abi senin nasıl bir yetkin var ki hizmet getireceksin?' diye soran olmazsa seviniriz. İdare edin, he diyin geçin"" diyerek seçmenlerden bu süreçte biraz anlayış göstermelerini rica ettiler.

Son olarak muhtarlığı neden bu kadar çok istedikleri konusundaki spekülasyonlara da yanıt veren adaylar, ""Eskiden 3-5 ayda bir Saray'a davet edilir biraz gaz ve bedava yemekle uğurlanırdık. Epeydir o da yok artık. Doğruya doğru, epey bir kısmımız maaşı için istiyor. Asgari ücret kadar bi para gerçi ama arkadaşlarımızın çoğu emekli olduğundan o para ilaç gibi geliyor"" derlerken, yine de ayda 17 bin lira için Cumhurbaşkanı seçilecekmiş gibi gayret göstermelerinin biraz tuhaf olduğunun farkında olduklarını da sözlerine eklediler

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418828
ZT0044,"Piyasalarda Bugün: 2 Yıldır Borsa Muhabbetiyle Kafa Ütüleyen Ofisteki Eleman, Yeniden Coin Tavsiyesi Vermeye Başladı...","Borsa İstanbul'daki yükseliş ve kripto para piyasasındaki gerileme dönemini Borsa muhabbetiyle kafa ütüleyerek geçiren Mert Aygur(32), Bitcoin'in 60 bin doları geçmesinin ardından Hektaş, Oktaş, Sasa, Kusa demeyi bırakarak yeniden coin tavsiyesi vermeye başladı.

Projesi çok sağlam ve market cap'i çok düşük olan o coin’le ilgili tüyoyu hem Youtube’da takip ettiği bir kanaldan hem de dün bindiği bir taksinin sürücüsünden aldığını belirten Aygur, “Çok sağlam coin. Öyleymiş yani. Taksici cep telefonunu satıp bütün parayı buna yatırmış, oradan hesap et. Paran varsa 3-5 bin neyse bir şey al sen de, 6 ay sonra bana dua edicen. Büyük pump yapacak” derken, pump yapmak deyimini de uzun bir aranın ardından ilk kez cümle içinde kullanmış oldu.

Coin darlamasına maruz kalan iş arkadaşlarından Bilge Seberler ise, çay-kahve molalarında 'Banka hisseleri şöyle coşacak, seçimden sonra enerji patlayacak, halka arz, sermaye artırımı' muhabbetleriyle kafa ütüleyen Aygur’un sonunda farklı bir konu seçmesinden duyduğu memnuniyeti dile getirdi. “2-3 sene önce de her hafta ayrı bir coin'e 100 dolar atıp 1 yıl sonra 1 milyon dolar kazanmasını dinlemekten sıkılmıştık. Borsa muhabbeti o ara bütün şirkete ilaç gibi gelmişti ama onu da çok hızlı tüketti. Kağıdından ayrı tiksindik seansından ayrı” diyen Seberler, önümüzdeki birkaç yıl yine market, pump, dump, boğa piyasası, ayı tuzağı, token moken dinlemeye hazır olduğunu ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418808
ZT0045,"AK Parti, Murat Kurum'un 31 Mart Akşamına Kadar Kesinlikle Ağzını Açmayacağı Yeni Bir Seçim Stratejisi Üzerinde Çalışıyor...","AK Parti, üst üste yaptığı gaflar, enteresan dansı ve yakın dönem Türk siyasetinin gördüğü en kötü konuşmacı olmasıyla dikkatleri üzerine çeken İstanbul Büyükşehir Belediye Başkan Adayı Murat Kurum için yeni bir seçim stratejisi üzerinde çalışıyor.

AKP'ye yakın kaynaklardan alınan bilgilere göre, parti içinde Murat Kurum için ""Ağzını hiç açmasa, hatta hiç ortalıkta görünmese daha fazla oy alacak"" görüşü ağırlık kazanırken, seçim kampanyasının bu çerçevede yeniden şekillendirilmesi konusunda da mutabakata varılmış durumda.

Konuyla ilgili olarak konuşan AKP'li bir üst düzey isim, ""Bu saatten sonra aday değiştirmek gibi bir ihtimal olmadığına göre mecburen kampanyamızı adayımıza uygun bir formata sokacağız."" derken, şu an önlerindeki en büyük engelin bu yeni stratejiyi Murat Kurum'un kalbini fazla da kırmadan kendisine kabul ettirmek olduğunu dile getirdi.

""Birimizin çıkıp açık açık 'Abicim sen en iyisi hiç ağzını açma ya. Olmuyor yani. İlla herkes de konuşarak derdini anlatacak diye bir şey yok zaten. Bırak gözlerin konuşsun diycem ama onlar da bir değişik bakıyor. Sen ne yap biliyo musun? Seçim bitene kadar evinden çıkma. Biz akşamına sana sonucu iletiriz' demesi gerekiyor. Bazı şeyleri çok da zorlamamak lazım"" diyen AKP yetkilisi, Murat Kurum'u 31 Mart akşamına kadar kesinlikle ağzını açmamaya ikna etmenin yerel seçimler açısından hayati bir önem arz ettiğine dikkat çekti.

Kampanya sloganlarının da bu çerçevede yeniden değerlendirileceğini belirten AKP'li isim, ""Söz gümüşse sükut altındır"", ""İstanbul biraz da kafasını dinlesin"", ""Artık söz değil icraat zamanı"", ""Delikanlı adam öyle çok konuşmaz"" gibi alternatifler üzerinde çalışıldığını da sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418790
ZT0046,"Et Fiyatlarına Müdahale İçin Ahır Baskınları Gerçekleştirecek Ticaret Bakanlığı'na Bağlı Özel Tim, İzleyenlerden Tam Not Aldı...","Global piyasada gıda fiyatları yaklaşık 2 yıldır gerilerken yüzde 100'ü aşan gıda enflasyonuyla dünyada 1. durumda olan Türkiye'de serbest piyasaya sopayla müdahale ederek fiyatları düşürme mücadelesi hız kesmeden sürüyor. Son olarak Ticaret Bakanlığı bünyesinde oluşturulan Enflasyon Acil Müdahale Timi bugün basına tanıtılırken, Tim'in ilk hedefi kilosu 500 TL'yi aşan et fiyatlarını manipüle eden büyükbaş hayvanlar olarak açıklandı.

Bir kaç yıl önce patates ve soğan fiyatlarındaki artışa patates ve soğan depolarını basarak müdahale etmesinin ardında bir süre de zabıtalara market bastırarak enflasyonla mücadele eden hükümet, istediği sonucu alabilmek için bu kez işi daha sıkı tutuyor. Tim'in tanıtımı için düzenlenen basın toplantısında ""Bugüne dek acemiliğimize geldiği için maalesef biraz geç kaldık ancak bu hatamızdan ders çıkarmayı da bildik. Bundan sonra daha ürün markete gelmeden erken mühadeleyle pahalılığı bitiriceğiz"" diyen Ticaret Bakanı Ömer Bolat, gıda enflasyonunun kökünü kurutmaya kararlı olduklarını vurguladı.

Konuşmasında, yaşanan gıda enflasyonunun rezalet tarım ve ekonomi politikalarının değil, bir takım hain lobiler, dış güçler ve para kazanma peşindeki üretici, esnaf ve toptancıların suçu olduğunu bir kez daha vurgulayan Bolat, ""Sayın Cumhurbaşkanımızın talimatıyla bundan sonra hangi ürünün fiyatı arttıysa direkt gidip kaynağını kurutacağız. Ayçiçek arttıysa ayçiçek tarlası, zeytinse zeytin bahçesi, süt ve et gibi ürünlerdeyse gidip anında ahırları basacağız"" sözleriyle fahiş fiyatla mücadelede kararlılık vurgusu yaptı.

Basın toplantısının ardından temsili olarak bir baskın gerçekleştiren tim, etlerini piyasaya yüksek fiyatla sürmek suretiyle hükümete darbe teşebbüsüne hazırlanan çok sayıda büyükbaş hayvanı kısa sürede etkisiz hale getirerek izleyenlerden tam not aldı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418771
ZT0047,Sorunlarla Yüzleşmek Yerine Dizi İzlerken Sızmanın En Etkili Çözüm Yöntemi Olduğu Bilimsel Olarak Kanıtlandı...,"Kamuoyunda yaygın bir şekilde kullanılan saatlerce dizi izledikten sonra ekran karşısında uyuyakalma yönteminin, hayattaki problemlerle baş etmede en etkili çözüm yollarından biri olduğu bilimsel olarak da doğrulandı.

American Journal of Public Medicine'da yayınlanan ''Research Study on.. Oh Fuck it Let's Netflix and Chill'' başlıklı makaleye göre, stresle mücadele yöntemi olarak düzenli bir şekilde saatlerce dizi izledikten sonra ekran karşısında uyumayı tercih eden insanlar, strese neden olan sorunlarla yüzleşip çözmek için uğraşanlara göre %76 oranında daha sağlıklı bir psikolojiye sahip.

Yine aynı araştırmaya göre, bu pratiğin yeterince uzun bir süre gerçekleştirilmesi halinde strese neden olan sorunların bir ara mucizevi bir şekilde kendiliğinden çözülme olasılığı da, çaba sarfedilip yorularak çözülme olasılığıyla neredeyse aynı. Konuyla ilgili olarak görüşlerine başvurduğumuz Marmara Üniversitesi Tıp Fakültesi Psikiyatri Ana Bilim Dalı Öğretim Üyesi Dr. Aycan Cemilgen, saatlerce dizi izledikten sonra sızma yönteminin dünyada olduğu kadar ülkemizde de özellikle 18-35 yaş arasında yaygın bir şekilde kullanıldığına dikkat çekti.

""Mantıklı düşününce bu kadar insanın yanılıyor olması istatistiksel olarak da mümkün değildi zaten. Ben de 2 senedir doçentliği alamıyorum mesela. Ne yapayım şimdi kendimi mi keseyim? Bütün gün hastanede insanlarla uğraş, haberleri açıyorsun her şey bok gibi... Akşam eve gidince açıyorum bir dizi, 5-6 bölüm Allah ne vediyse artık. Gece 1 gibi sızıyorum. Çok da şeyapmamak lazım neticede her şey olacağına varıyor"" diyen Cemilgen, uzun geldiği için makalenin tamamını okumadığını ama ana fikir olarak tamamına katıldığını belirtti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418734
ZT0048,Bir Pazar Gecesi Daha O Soruya Yanıt Arayarak Geçiyor: ''Oturduğum yerde nasıl 1500 TL harcadım?'',"Bir pazar gecesini daha 'doğru dürüst bi şey de yapmadım ama 1500 TL nasıl gitti?' sorgulamasıyla geçiren Mert Yücek(37), standart market alışverişi ve dışarıda içilen 2 kahveyle geçirilen 2 günün acı bilançosuyla yüzleşmeye çalışıyor.

Kadıköy'de içilen 2 kahve ve 3-5 temel gıda alışverişinden ibaret market ziyaretinin kesinlikle o kadar tutmamış olması gerektiği konusunda ısrarlı olan genç bankacı, kafasında hafta sonunu tekrar tekrar yaşayıp yaptığı tüm harcamaları alt alta toplamasının ardından ulaştığı 1500 TL sonucuna her defasında yeniden şaşırırken, ""Lan Allah'tan bara falan gitmedik ha. Demek 2 de bira içsek eve haciz gelecekmiş"" tesellisiyle kendini avutmaya çalışıyor.

Oldukça kalitsiz bir hayatı fahiş fiyata yaşadığı ve önümüzdeki 3 günü cebinde kalan 250 TL ile tamamlaması gerektiği gerçeğini şimdilik fazla düşünmemeye çalışan Yücek, onun yerine bir kaç saatliğine de olsa paraya kavuşacağı maaş gününün hayaliyle uykuya dalmayı deneyecek...

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418712
ZT0049,Twitch'e Erişim Engelinin Ardından ''Çevresel Felaket'' Endişesi: Uzmanlar Milyonlarca Ergenin Etrafa Yayılması Riskine Dikkat Çekiyor...,"Popüler canlı yayın platformu Twitch'e BTK tarafından getirilen erişim engeli kararı, çevreci örgütler tarafından endişeyle karşılandı. Milli Piyango İdaresi'nin başvurusyla alınan engelleme kararının, platform üzerindeki kumarla ilgili içerikler nedeniyle olduğu tahmin edilirken, Twitch'e ulaşamayan milyonlarca mal ergenin çevreye yayılması riski de saatler geçtikçe büyüyor.

Kararın ardından bir basın açıklaması yapan Türkiye Çevre Gönüllüleri Derneği (TÇGD), ergenlerin belli bir bölgede toplanarak çevreye bulaşmasını engelleyen bir platformun hiçbir önlem alınmadan kapatılmasının en basit tabiriyle ""sorumsuzluk ve iş bilmezlik"" olduğunu belirterek, önümüzdeki günlerde ortaya çıkabilecek çevresel risklere dikkat çekti.

Bu kadar ergen nereye gidecek?

""Ne güzel kendilerine ait bir dünyada sağa sola fazla bulaşmadan takılıyorlardı. Bir ergen irisi canlı yayında oyun oynayıp küfreder, onu izleyen öteki o kadar iri olmayan ergenler de chat'te hem yayıncıya hem birbirine küfreder şeklinde sürüp giden bir yaşamsal döngü vardı. Belki biraz twitter ve TikTok'a bulaşıyorlardı ama onlar da zaten internetin foseptik çukuru işlevi gördüğü için yine çevresel bir risk oluşturmuyordu. Şimdi ne olacak? Bu kadar ergen nereye gidecek? Allah korusun odalarından çıkmaları halinde ailelerin yaşayacağı travmanın hesabını kim verecek?"" diyen TÇGD Başkanı Barış Kaycaz, twitch illa kapatılacaka bile en azından içeridekilerin üzerine kapatılması gerektiğine işaret etti.

İnternetin doğal düzeninde twitch'te yaşayan ergenler, facebook'ta yaşayan dayılar, twitter'da yaşayan troller, instagram'da yaşayan influencerler, tiktok'ta yaşayan eklem bacaklılar ve ekmeğinin peşindeki youtuber'lar gibi farklı yaşam türleri bulunduğunu ve bunların birbirinden büyük ölçüde kopuk olmasıyla kurulan hassas bir denge olduğunu belirten Kaycaz, düzene dışardan yapılan bu şekilde bilinçsiz müdahalelerin öngörülemez sonuçlara yol açabileceğine dikkat çekerek şöyle devam etti:

""Biz acaba twitch'den dışarı bir ergen sızıntısı olur mu diye endişelenirken böylesine önemli bir platformun devre dışı bırakılmasıyla şu an tam anlamıyla dehşete düşmüş durumdayız. Bu konuyu şimdi ciddiye almayanlar yarın instagram post'larının, youtube videolarının altında 'boş yapma aq' yazan 200 tane ergen gördüklerinde, evin salonunda borazan gibi bir ses duyduklarında başlarına gelen felaketi anlayacaklar ama maalesef çok geç olmuş olacak. Paraları olmadığı için pek sokağa yayılacaklarını sanmıyoruz ama onun dışında kalan her yer şu an büyük bir risk altında...""

Ergen yayılmasından ilk etkilenecek bölgenin YouTube olacağına da dikkat çeken TÇGD Başkanı, yayıncıların kitleleriyle birlikte kafileler halinde bu bölgeye göç etme hazırlıklarına başladıkları yönünde endişe verici duyumlar aldıklarını da kamuoyuyla paylaştı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418668
ZT0050,Personeli İçin İskandinav Ülkeleri Turu Düzenleyen Ancak Tepki Olmasın Diye Fotoğraf Paylaşmalarını Yasaklayan Diyanet İşleri: ''Bundan daha büyük bir imtihan olabilir mi?'',"Diyanet'ten kalabalık bir kafilenin “Diyanet vakıflarının genel kurulları” gerekçesiyle İskandinav ülkelerine gittiği ortaya çıkarken, tepki çekeceği gerekçesiyle kamuoyundan saklanan geziden fotoğraf paylaşımının da  yasak olması dikkatleri çekti.

BirGün'de yer alan haber göre 8-13 Şubat tarihleri arasında gerçekleşen gezinin İsveç, Norveç ve Danimarka'yı kapsadığı ve Diyanet İşleri Başkanı Ali Erbaş'la eşi de dahil olmak üzere çok sayıda üst düzey personelin katıldığı öğrenilirken, heyette yer alan isimlere yedi günlük harcırah ödendiği, uçak, otel ve günlük harcamalarının da Diyanet bütçesi tarafından karşılandığı aktarıldı.

Konuyla ilgili olarak Diyanet İşleri Başkanlığı'ndan yapılan açıklamada ise, İskandinav turunun gerçekleştirildiği ancak iddia edildiği gibi gizli kapaklı herhangi bir iş yapılmadığı ifade edidi. Fotoğraf paylaşımının tepkilerden çekinildiği için değil, tamamen geziye katılan personelin nefs terbiyesi amacıyla yasaklandığı belirtilen açıklama şöyle devam etti:

""Böyle bir gezide fotoğraf paylaşmamak bugün bir faninin karşıya karşıya kalacağı en büyük dünyevi imtihan değildir de nedir? Düşünün, 1 hafta boyuca o eşsiz fiyortları, kuzey ışıklarını, karla kaplı İsveç ormanları gibi mükemmel manzaraları görüyorsunuz, belki telefonun hafızası dolana kadar binlerce fotoğraf ve video çekiyorsunuz ama hiçbirini instragram'da paylaşamıyorsunuz. Adeta o gezi hiç olmamış gibi. Karşılaştırma yapmak gibi olmasın ama Ramazan'da oruç tutmak bunun yanında çocuk oyuncağı gibi kalır. Ben yapabilirim diyen varsa buyursun parasını verip yollayalım ama tek bir story dahi görürsek bütün masrafı ödetiriz. Hadi bakalım, hodri meydan!""

Açıklamada, tamamen Diyanet personelinin iradesini güçlendirmek ve like, etkileşim gibi en güçlü dünyevi arzulardan arınmasını sağlamak için bir imtihan olarak düzenlenen gezinin kimi kesimlerce turistik bir faaliyet gibi gösterilmesi de sert sözlerle kınandı.

""Başta Sayın Diyanet İşleri Başkanımız olmak üzere bu imtihandan geçenlerin nefslerine karşı nasıl çetin bir savaş, adeta bir cihat mücadelesi verdiklerini bilmeyenlerin sırf karalama maksadıyla yaptıkları yorumları kamuoyunun vicdanına havale ediyoruz. 'Bari sadece yakın arkadaşları seçerek bir tanecik story atayım başkanım' diye yalvaranları, daha fazla dayanamaycaklarını anlayınca hüngür hüngür ağlayarak telefonundan instagram'ı silenleri, nasılsa kimse görmez diye threads'te paylaşarak nefsini köreltmeyi çalışanları bizler gördük, bu acıları bizler yaşadık"" denilen açıklamada, geziye katılan personelin bu çetin mücadeleyi en azından yerel seçimler bitene kadar sürdürmek zorunda olduğuna da dikkat çekildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418614
ZT0051,"Son Olarak Türkiye'nin Yüzde 52'sinin Mutlu, Yüzde 67'sinin Gelecekten Umutlu Olduğunu Açıklayan TÜİK'in Şebeke Suyunda İnceleme Başlatıldı...","Açıkladığı enflasyon ve işsizlik verileriyle uzun zamandır şüphelerin yoğunlaştığı TÜİK'in son olarak Türkiye'nin %52'sinin mutlu, %67'sinin de gelecekten umutlu olduğunu ortaya koyan raporu bardağı taşırdı...

Raporun yayınlanmasının ardından gelen yoğun ihbarlar sonucu harekete geçen Ankara Büyükşehir Belediyesi ekipleri, akşam saatlerinde TÜİK merkez binasının su şebekesinde inceleme başlatırken, şebeke suyundan alınan örnekler yoğun güvenlik önlemleri altında laboratuvara nakledildi.

Konuyla ilgili olarak basının sorularını yanıtlayan ABB Fen İşleri Daire Başkanı İlhan Bayacık, ""Hadi enflasyonu  bir yere kadar anladık diyelim. Memura, emekliye düşük zam vermek için Sayın Cumuhurbaşkanımız hangi rakamı diyorsa onu açıklıyorlar gibi mantıklı bir açıklaması var ama bu mutluluk raporu işi başka bir boyuta taşıdı. Burada artık kimyasal bir durumdan bahsetmemiz gerekebilir"" derken, şebeke suyu analizinden gelecek kesin sonuçların önümüzdeki 72 saat içinde netleşeceğini açıkladı.

TÜİK'le ilgili kamuoyunun uzun süredir gündeminde olan ""Bu neyin kafası?"" sorusunun da analiz sonuçlarıyla birlikte açıklığa kavuşacağını umduklarını belirten Bayacık, ""Yakınlarda bir ilaç firması ya da ecza deposu var mı araştırıyoruz. Sızıntı sonucu bu binanın şebekesine antidepresan gibi bi şeyler karışmış olabilir. Ayrıca emniyet güçlerimize de civarda keyif verici madde üretilen yasadışı bir işletme olabileceği yönünde ihbarda bulunduk. Narkotik şubeden bir ekip yolda. Birazdan sanıyorum onlar da bir çalışma başlatacaklar"" sözleriyle her türlü ihtimali göz önünde bulundurduklarını ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418583
ZT0052,Kapatılması Gereken İliç'teki Madene Kapasite Artırma İzni Verdiği Ortaya Çıkan Murat Kurum: ''Aynı hoşgörü iklimini İstanbul'da da hakim kılacağız...'',"Erzincan’ın İliç ilçesinde ""Anagold'""adlı şirketin işlettiği altın madeninde meydana gelen heyelanda siyanürlü toprak altında kalan işçiler için umutlar yavaş yavaş tükenirken, şirketin tüm itirazlara rağmen Murat Kurum’un Çevre Şehircilik ve İklim Değişikliği Bakanı olduğu dönemde kapasite artırımına gittiği ve maden hakkında “ÇED raporuna gerek yok” kararı verildiği ortaya çıktı.

AKP İstanbul Belediye Başkan Adayı olan Murat Kurum'un Çevre, Şehircilik ve İklim Değişikliği Bakanı olduğu dönemde tüm uyarılara rağmen kapasitesi artırılan madene ait ÇED raporunda, proje alanında toprak kayması riski bulunmadığı belirtilmiş, 2022 yılının haziran ayında ise madendeki siyanür taşıyan boru patlayarak İliç Nehri'ne karışmıştı. Patlamanın ardından ruhsatı iptal edilmeyen şirket, 3 ay sonra yeniden faaliyetlerine başlarken, eleştirilerin odağındaki isim olan Murat Kurum da sessizliğini bozdu.

""İyi niyetli olmak, affetmek, hoşgörü bunlar ne zaman suç oldu? Siz ne zaman bu kadar kötü insanlar oldunuz?"" sözleriyle eleştirilere yanıt veren Kurum, sırf daha önce bir kaç kere siyanür sızdırdı, havaya siyanürlü buhar verdi ve borusu patladı diye üstelik de ülkemizde misafir olarak bulunan Kanadalı bir şirkete kötü davranmanın örf ve adetlerimizde yeri olmadığına dikkat çekti.

Yaşanan olayın yerel seçimlerdeki İBB adaylığı sürecine olumsuz bir şekilde yansıyacağına inanmadığını da sözlerine ekleyen Murat Kurum, ""Tam tersine İstanbulluların da yüce gönüllü tavrımızı takdir edeceğine inanıyorum"" derken, aynı hoşgörü ve sevgi iklimini İstanbul'da da hayata geçireceğine işaret etti.

""Bizim kitabımızda 3-4 kere hata yaptı diye insan silmek yok, bir insanlar topluluğu olan şirketleri silmek hiç yok. Bakın hatta size daha da ötesini söyleyeyim, biz yeri geldiğinde herkesin önyargıyla yaklaştığı bir kimyasal olan siyanürü bile bağrına basan bir siyasi anlayışın temsilcisiyiz. Rakiplerimizin bunu anlamasını beklemiyorum"" diyen Kurum, Bakanlığı döneminde çıkarılan imar aflarının da aynı şekilde hoşgörülü ve bağışlayıcı karakterinin bir yansıması olduğunu, bunun için de kimseden özür falan dilemeyeceğini bir kez daha vurguladı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418547
ZT0053,Çiçekçiler Odası: ‘‘Sevgililer Günü'nde en yüksek ciroyu kendine çiçek gönderen ofis çalışanlarından yapıyoruz...'',"14 Şubat’ın gelişiyle Türkiye çapındaki ofislerde bir kez daha çiçek-bonny food trafiği yoğunluğu yaşanırken İstanbul Çiçekçiler Odası’ndan gündemi sarsacak bir açıklama geldi. “Valla yalan yok, en çok parayı kendi kendine yollayanlardan kazanıyoruz” diyen Oda Başkanı İlhan Uzunca, meslektaşları adına yüksek ciroda payı olan tüm beyaz yakalılara teşekkürlerini iletti.

Sevgililer Günü’nün en ön plana çıkan esnaf grubu olan çiçekçiler, yıllardır yanıtı merak edilen soruyla ilgili olarak ilk kez suskunluklarını bozdular. Düzenlenen basın toplantısında gazetecilerin karşısına geçen İstanbul Çiçekçiler Odası Başkanı İlhan Uzunca, “Bugüne dek hep bizim 14 Şubat’ta ne kazandığımızı konuşup durdunuz. Peki, madem öyle ben de bazı konuları netleştireyim” diyerek şöyle devam etti:

Siparişlerin %75’ini oluşturuyor

“Doğrudur, yılda en yüksek ciroyu bir bugün bir de Anneler Günü'nde yapıyoruz. Ancak sanılanın aksine en önemli kazanç kapımız birbirine çiçek gönderen sevgililer değil. Bizim ana gelir kaynağımız, ofistekilere hava olsun diye ya da işte ne bileyim diğerlerinden görüp özendiği için falan kendi kendine çiçek gönderenler. Bunların adı tek tek bizde var ama açıklamayı düşünmüyoruz. Neticede en iyi müşterimiz sayılırlar. Şu ana dek aldığımız siparişlerin yaklaşık %75’i bunlardan oluşuyor. Velhasıl aslında sevgilisi olan insandan çok bir para kazandığımız yok. Evlileri direk unutun zaten. Evli olmayıp ilişkisi biraz uzayanlar da ‘Bitanem çiçeğe para vereceğine iskender yeriz’ yolunu seçiyor. Şerefsizler… Ama çok haksız da değiller maalesef bir noktada…”

Sahte sevgili çiçeği nasıl anlaşılır?

Ofise gelen çiçeğin gerçekten bir sevgiliden mi geldiği yoksa kendi kendine gönderim mi olduğu konusuna da değinen Oda Başkanı, “Düşünün bi kere sevgilisi olan insan eğer farklı bir şehirde falan değilse zaten o gün bir şekilde buluşacak. Mal mı bu ki tutsun bi de ofise çiçek yollasın? Gider kendi elden verir” diyerek daha çiçekçi ofise girer girmez şüphelenilmesi gerektiğini ifade etti.

Daha derin bir araştırma için çiçekteki notun okunmasını tavsiye eden Uzunca, “Gözlerinde kaybolduğum kadına, Cansuyuma, Biricik pıtışıma gibi şeyler yazıyorsa direk sahtedir arkadaşlar. Gerçek bir erkek maksimum ‘Senin ve ailenin 14 Şubat’ını kutlar, iyi günler dilerim’ gibi şeyler yazar… O kadarı bile mucize, çoğunlukla boş bırakıyorlar bizim çocuklar karalıyor bir şeyler” sözleriyle bugüne kadar karanlıkta kalan bazı noktalara da ışık tuttu.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418517
ZT0054,"Deprem Yardımlarını 1 Yıldır Otoparkta Tuttuğu Ortaya Çıkan Üsküdar Belediyesi: ""Bize hangi deprem için olduğu iletilmedi...""","Vatandaşların bir yıl önce deprem bölgesine gönderilmesi için Üsküdar Belediyesi'ne teslim ettiği yardımların belediyeye ait spor salonunun otoparkından çıkmasının yankıları sürerken, konuyla ilgili Üsküdar Belediyesi'nden de bir açıklama geldi...

BirGün gazetesi tarafından ortaya çıkarılan skandalın ardından gazetecilerin sorularını yanıtlayan Üsküdar Belediyesi Basın Sözcüsü Muzaffer Ardısular, ""Evet bu yardımlar bize iletildi ancak hangi deprem için olduğu konusunda net bir şey söylenmedi."" derken, halen o konunun aydınlatılmasını beklediklerini ifade etti.

Türkiye'nin bir deprem ülkesi olduğuna dikkat çeken Ardısular, ""Evet zamanlamasına baktığımızda ilk etapta bu yardımların 6 Şubat'la ilgili olduğu düşünülebilir ama onun sonrasında da ülkemizde yine bir çok irili ufaklı deprem oldu. Geçen gün de mesela Hakkari ve çevresi sallandı. Ha keza İstanbulumuz'da da biliyorsunuz bir deprem tehlikesi mevcut. Ya bu koliler onun içinse? Vatandaşlarımız bilinçli bir şekilde depreme önceden hazırlık yapmış olamazlar mı? Kimse kusura bakmasın, bize emanet edilen yardımları yanlış depreme yollamanın vebalini alamayız."" diyerek ihtiyatlı davrandıkları için kesinlikle özür dilemeyeceklerini vurguladı.

Üsküdar Belediyesi Basın Sözcüsü, çıkan haberlerin ardından her ihtimale karşı otoparktaki kutuları tek tek incelediklerini ve özel olarak ""6 Şubat depremi içindir"" gibi bir ibareye henüz rastlamadıklarını belirtti. ""Gerçi başka bir deprem için olduğuna dair bir işaret de yok. Belki de direkt bizim belediyemize yapıldı bu yardımlar, kim bilebilir ki?"" diyen Ardısular, yardım kutularını yollayan vatandaşların kendilerine ulaşarak bu belirsizliğe bir son vermelerini rica etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418475
ZT0055,"SpaceX, Dünyaya Dönüşü 2. Kez Ertelenen Alper Gezeravcı'yı İkna Etme Çabalarının Sürdüğünü Açıkladı...","Türkiye'nin ilk astronotu Alper Gezeravcı'nın Uluslararası Uzay İstasyonu(ISS)'ndan ayrılışı 2. kez ertelenirken, konuyla ilgili olarak SpaceX'ten de bir açıklama geldi.

Açıklamada, Gezeravcı'nın ""Daha yapmam gereken deneyler var, pamuğa ektiğim fasulyeler henüz çıkmadı, bu havada yola çıkılmaz"" gibi nedenler öne sürerek ISS'ten ayrılmayı reddettiği belirtilirken, ""Ne dediysek ikna etmeyi başaramadık. Yolladığımız araçlar hep boş geri döndü."" ifadelerine yer verildi.

ISS mürettebatının da Gezeravcı'yla konuşarak dönüş için ikna etmeye çalıştığı belirtilen açıklamada ""Dünyada dönmeni engelleyen bir sıkıntı varsa biz de yardımcı oluruz çözmene, birine borcun falan varsa hallederiz demişler. Kendisi de 'yok öyle bir şey ya buradaki işler bitsin dönücem. Siz isterseniz gidin beni beklemeyin' gibi yanıtlar vermiş. Bize gelen bilgiler de dönüş hazırlığı yapmak yerine giderek daha fazla istasyona yerleştiği yönünde. Hatta geçen gün mürettebat şefimize istasyonda kalıcı ikamet almak için gereken şartları sormuş."" denirken, durumun giderek endişe verici bir hal almaya başladığı kaydedildi.

Konuyla ilgili olarak Türkiye Uzay Ajansı'yla da temasa geçtiklerini belirten SpaceX yetkilileri, son olarak şu bilgileri paylaştı:

""En son 'bu sizin adam dönmek istemiyor olabilir mi?' diye açık açık sorduk. Bize söylenen 'yok canım illa ki dönecektir de işi uzamıştır. O öyledir, bi işi yarım bırakayı sevmez' şeklinde oldu. Başka yetkililerle de görüştük. '31 Mart'a kadar orada kalsın, gerekirse sonra biz gider getiririz' dediler. Anladığımız kadarıyla o tarihte bir  belediye seçimi mi ne varmış ama alakasını henüz çözemedik. Neyse yarın tekrar bi konuşmayı deniycez bakalım. Hayırlısı...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418402
ZT0056,"Geleneği Bozmak İstemeyen Devlet Kurumlarının, 6 Şubat Depreminin 1. Yılı Anma Törenlerine 72 Saat Sonra Katılacağı Açıklandı...","11 ili etkileyen ve resmi rakamlara göre 50 binden fazla insanın hayatını kaybettiği 6 Şubat 2023 depreminin 1. yıldönümünde Hatay başta olmak üzere depremden etkilenen illerde sessiz yürüyüşler ve anma törenleri düzenlenirken, devlet kurumlarının geçtiğimiz yıl olduğu gibi bu yıl da 72 saat sonra deprem bölgesinde olacağı açıklandı...

Kahramanmaraş merkezli depremin 1. yıldönümünde, hala önemli bir bölümü konteynır ve çadırlarda kalan deprem bölgesindeki vatandaşlar, bir çoğu zamanında yardım gelmediği için soğuktan donarak hayatını kaybeden yakınlarını anmak için deprem sonrası açılan toplu mezarlıklarda toplanırlarken, devletin sürece katkısı geçtiğimiz yıl bu zamanlarda olduğu gibi yine camilerden sela okutmak oldu.

Depremin yıl dönümü için Hükümet sözcüsü tarafından açıklanan resmi anma programı ise şu şekilde:

7 Şubat: Türkiye genelinde internet bant daraltması ve sosyal medyaya erişim kısıtlaması

8 Şubat: Deprem bölgesine gitmek için yola çıkan madencilerin havaalanında bekletilmesi

9 Şubat: Deprem bölgesine ulaşan ilk profesyonel kurtarma ekibi ve vinçin, A Haber ve TRT kameraları eşliğinde çevredeki yüzlerce enkazdan bir tanesinde çalışmaya başlaması.

9 Şubat: Deprem bölgesine ilk Bakan ve AK Troll sevkiyatı. ''Devlet burada, her şey süper gidiyor. Aksini söyleyen terörörödür'' mesajının iletilmesi

10. Şubat: Kızılay tarafından açılan stantta sembolik çadır satışı

11 Şubat: Devletin geç geldiğinden şikayet eden bir depremzedenin kaldığı çadırdan gözaltına alınması.

12 Şubat: Sınırlı sayıda askeri birliğin sembolik olarak deprem bölgesine intikali

13 Şubat: Cumhurbaşkanı Erdoğan'ın deprem bölgesine teşrifi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418366
ZT0057,"Rapor: Zamlı Maaş, Zamsız Maaştan Daha Hızlı Bitti...","Şubat Ayı başında bu yılın ilk zamlı maaşını alan Ezgi Kuybaz(30), eline geçen %35 oranında daha fazla paranın Ocak ayındaki teorik olarak daha az olan paradan daha hızlı bitmesinin şokunu yaşıyor...

1 Şubat'ta hesabına yatan parayı görünce yaşadığı heyecan kısa sürede yerini hayal kırıklığına bırakan Kuybaz; kredi kartları, faturalar, ev kirasının kendi payına düşen yarısı ve hafta sonu yapılan market alışverişinin ardından ayın 5'i itibariyle elinde kalan paranın enteresan bir biçimde 5 Ocak'ta kalandan daha az olduğunu belirtti.

Esasen son bir kaç yıldır herkes gibi zam aldıkça maaşının azalmasına alıştığını ama yine de ekranda yazan rakamı görünce ister istemez sevinmekten kendini alamadığını ifade eden deneyimli bankacı, ""Ben de biliyorum enflasyon diye bir şey var ve o şey benim aldığım zammı her seferinde dövüyor ama insan hesabında eskisine göre daha fazla para görünce yine de bir havaya giriyor. Belki bu sefer maaşım gerçekten artmıştır diye umut etmekten kendini alamıyor"" derken, bir kaç günlüğüne de olsa gerçeklerden sıyrılıp ""kenara para mı atsam yoksa epeydir alışveriş sitesindeki favorilerim bölümünde duran bir kaç parça şeyi mi alsam"" diye hayal kurmanın kendisine iyi geldiğini de sözlerine ekledi.

Yaptığı hesaplamalara göre alım gücünün bu hızla düşmesi halinde en geç 3 yıl sonra hiç maaş almasa daha fazla parası olacağını belirten Kuybaz, ""Birileri bana daha çok para verdikçe benim borcum daha da büyüyor. Çok geç olmadan bunun önünü almam gerekiyor"" derken, uygun bir zamanda yöneticileriyle konuşarak bedavaya çalışma önerisinini dile getireceğini kaydetti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418357
ZT0058,"Son 5 Yılda 5. Merkez Bankası Başkanını da Eskiten Türkiye Ekonomisi, İstikrarlı Yürüyüşünü Sürdürüyor...","Hafize Gaye Erkan'ın bu gece gelen istifasıyla son 5 yılda 5. Merkez Bankası Başkanı'nı da eskiten Türkiye ekonomisi istikrarlı yürüyüşünü sürdürüyor.

2018'de Cumhurbaşkanlığı Hükümet Sistemi'ne geçilmesiyle birlikte Merkez Bankası da diğer bütün kurumlar gibi Cumhurbaşkanı'na bağlanırken, her yıl bir başkan değiştirme geleneğinin de startı verilmişti. Normalde resmi görev süresi 4 yıl olan TCMB başkanlarının her yıl düzenli olarak değişmesiyle Türkiye ekonomisi en azından bir konuda istikrarı yakalamayı başarırken, Murat Çetinkaya, Murat Uysal, Naci Ağbal, Şahap Kavcıoğlu, ve Hafize Gaye Erkan'ın ardından gözler 6. yılda hizmet verecek 6. başkana çevrilmiş durumda.

İstifanın ardından bir açıklama yapan Hazine ve Maliye Bakanı Mehmet Şimşek ise TCMB'nin başkan rezervlerinin yeterli olduğuna vurgu yaparak piyasalara güven verdi. Açıklamasında, Cumhurbaşkanı Erdoğan tarafından faizi fazla ya da az artırdığı için görevden alınana ya da AKP içi taht kavgalarıyla ayağı kaldırılana kadar görev yapacak olan 6. başkanın en kısa sürede atanacağını ifade eden Şimşek, ""Gerçi muhtemelen onları ben görmem ama nolur ne olmaz diye 7. ve 8. başkan için isim önerilerimi de şimdiden Sayın Cumhurbaşkanımıza ilettim"" sözleriyle önümüzdeki 3 yılın yol haritasının hazır olduğunun da müjdesini verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418330
ZT0059,"Murat Kurum'dan cesaret alan TÜİK: ''Hazır olun, gerçek enflasyonu açıklıyoruz!''","Cumhur İttifakı'nın İstanbul adayı Murat Kurum'un, 6 Şubat depremlerinden bahsederken ""130 bin canımız gitmiş. İstanbul'a bir şey olursa ülke gider, bayrak gider, devlet kalmaz"" ifadelerini kullanması tartışmaları beraberinde getirirken, Türkiye İstatistik Kurumu'nda da heyecan yarattı.

Haberin duyulmasının ardından acil olarak toplanan TÜİK yönetimi, toplantının ardından basına yaptığı açıklamada ""Sayın Kurum'a açık yürekliliğinden dolayı teşekkür ediyoruz. Duruşu bize de  örnek olmuş, dürüstlüğü hepimize cesaret vermiştir. O zaman hazırsanız biz de başlıyoruz"" ifadelerine yer verirken, gerçek enflasyon rakamını yarın sabahtan itibaren kamuoyuyla paylaşma kararı aldıklarını duyurdu.

Konuyla ilgili olarak basının sorularını yanıtlayan Enflasyondan Sorumlu TÜİK Daire Başkanı Vural Kaycılar, ""Gerçekten artık bizim için de büyük sıkıntı olmaya başlamıştı. İtibar falan kalmadı hadi ondan zaten geçtik ama insan bir yerden sonra patlayacak gibi oluyor. Gerçeği nereye kadar içinizde saklayabilirsiniz ki? Kaç kere cama çıkıp 'Bu ay enflasyon %15' diye haykırmak geldi içimden bilemezsiniz arkadaşlar. Ama çok şükür bitti artık bu işkence."" sözleriyle yaşadığı rahatlamayı aktardı.

Yaptığı itirafla kendileri için yolu açan Murat Kurum'a da gönülden teşekkür eden Kaycılar, ""Birinin taşın altına elini koyması gerekiyordu, o da sayın İstanbul Büyükşehir Belediye Başkanı adayımız oldu. Gerçekten de mangal gibi yürek varmış. Helal olsun"" derken, depremdeki resmi ölü sayısıyla gerçek ölü sayısı arasındaki farkın enteresan bir tesadüf sonucu resmi enflasyonla gerçek enflasyon arasındaki farka çok benzediğini, bunu da kendileri için bir işaret olarak yorumladıklarını kaydetti.

Açıklamanın ardından gerçek enflasyon rakamı için gözler yarın düzenlenecek basın toplantısına çevrilirken, haber yayına hazırlandığı sırada bir başka heyecan verici haber de Sağlık Bakanlığı'ndan geldi. Bakanlığa yakın kaynaklar, başlatılan dürüstlük kampanyasına Sağlık Bakanı Fahrettin Koca'nın da katılmaya hazırlandığını belirtirlerken, pandemi sürecindeki gerçek ölü sayısının yakında kamuoyuyla paylaşılacağı bilgisi Ankara kulislerinde bomba etkisi yarattı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418299
ZT0060,Milli Gelirden En Büyük Payı Alan Yüzde 5'lik Kesimden Türkiye'yi Rahatlatan Açıklama: ''Kriz var dedirtmemek için AVM'leri ve restoranları doldurmaya devam edeceğiz...'',"TÜİK'in bugün açıkladığı gelir dağılımı raporuyla Türkiye gelir eşitsizliğinde Avrupa 1.'si konumunu korurken, milli gelirin %30'una sahip olan en zengin yüzde %5'lik kesimden kamuoyunu rahatlatan açıklama geldi.

Raporun yayınlanmasının ardından bir basın açıklaması yapan ""Yüzde 5 Platformu"", 2024 yılında da AVM'leri, restoranları ve tatil beldelerini doldurmaya devam edeceklerinin teminatını verdi. ""Nereden baksan bir 3.5-4 milyon kişi varız. Çok şükür bu ülkenin oteline de yeteriz, barına cafe'sine de yeteriz, pahalı mağazasına da yeteriz. Biz varken kimse bu ülkede kriz var diyemez, diyemeyecek"" sözleriyle iddiasını ortaya koyan Yüzde 5 Platformu, yüksek enflasyondan da aldıkları güçle Türkiye'nin imajını ayakta tutma mücadelesini her zamandakinden daha kararlı bir şekilde vereceklerini ifade etti.

Yıllardır çalıştığı halde evde çay içip TV izlemek dışında herhangi bir şeye parası yetmeyen, %95 için 2024'te tam kadro sahada olacaklarını belirten platform, ""Abi kriz varsa bu otellerde niye yer yok? AVM'ler hep dolu. Millette para var demek ki"" argümanında bahsedilen kutlu millet olarak dolar kaç TL olursa olsun yurt dışı tatili vazifesini yerine getirmekten geri durmayacakları konusunda da güvence verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418264
ZT0061,"Ekonomide Düşündüren Tablo: 1 Haftadır Evde Yatan Oksijen İsrafı(14) Günde Ortalama 60 TL'lik Doğalgaz, 50 TL'lik Elektrik Tüketiyor...","Sömestr tatilinin başlamasıyla birlikte vaktini evde YouTube ve TikTok'ta video izleyip mal mal yorumlar yaparak geçiren Yiğit Ercin Başoğuz(14)'un günlük enerji tüketim maliyeti can sıkıcı boyutlara ulaştı.

Oksijen İsrafı'nın sürekli evde olması nedeniyle her gün ortalama 60 TL'lik doğalgaz, 50 TL'lik de elektrik tükettiği tahmin edilirken, yüksek maliyetlerle sağlanan enerjiyi Youtube'daki video kliplerde illuminati işaretleri aramak, TikTok'ta daha önce binlerce kere yapılmış aynı mal esprileri tekrar tekrar yapmak ve 3 yorumdan birinde ""boş yapma aq"" yazmak için kullanıyor olması krizi daha da içinden çıkılmaz bir hale getiriyor.

Başoğuz'un babası Taner Başoğuz(43), ""Eşim de çalıştığı için okul zamanı gündüz evde kimse olmuyor. Akşam herkes gelince açıyoruz. Yediği, içtiği, okul aidatı falan neyse onlara yapacak bir şey yok ama bu oğlan evde durdukça kombiyi köklemek zorunda olmak insana çok koyuyor."" derken, sömestr tatilnin bitmesini iple çektiğini de sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418236
ZT0062,Ailesini Merkez Bankası'nın İşlerine Karıştırmakla Suçlanan TCMB Başkanı Gaye Erkan'ın Şaşkınlığı Sürüyor: ''Türkiye'de zorunlu prosedür bu şekilde değil mi?'',"Ailesini Merkez Banka işlerine karıştırmakla suçlanan TCMB Başkanı Hafize Gaye Erkan, sessizliğini sonunda bozdu.

Babasının TCMB'de bir odasının bulunduğu, bankanın işleyişine müdahale ettiği ve bir çalışanı kovdurduğu ayrıca ailesinin de bankanın sosyal tesislerini kendi evleri gibi kullandığı yönündeki iddialarla gündeme gelen TCMB Başkanı, düzenlediği basın toplantısıya iddialara yanıt verdi.

Merkez Bankası'nın başına geçmeden önce uzun yıllardır ABD'de yaşadığını hatırlatan Erkan, ""Hükümetten böyle bir teklif gelince tabii ki önce çok mutlu oldum. Sonrasında yabancılık çekmemek adına hemen Türkiye siyasetindeki son gelişmeleri ve devlet kurumlarındaki işleyişi incelemeye başladım. Vardığım sonuç, aileme de bankada çeşitli görevler vermem gerektiği yönünde olunca annemi babamı alıp geldim. Yoksa onların ne işi vardı burada? Amerika'da rahatları yerindeydi yani"" diyerek, tek amacının ülkemize uyum sağlamak olduğunu belirtti.

Yaptığı araştırmalarda, Türk devlet geleneğinde eşi dostu yanına alıp yetkili olduğu kuruma ailecek kurulmak ve imkanlarından yararlanmak şeklinde bir uygulama bulunduğu ve bunun en tepeden en aşağıya kadar herkes için mecburi bir prosedür olduğu sonucuna vardığını belirten Erkan, ""Bu kız da yurt dışında yaşaya yaşaya ülkemizi unutmuş"" demesinler diye gösterdiği çabanın çirkin suçlamalara konu edilmesine anlam veremediğini ifade etti.

""Ben acaba sadece babamın bankaya gelip gitmesi yeterli gelmez mi, başkan yardımcısı olarak resmi göreve atayıp 2-3 yerden maaş bağlatsam hatta yanına bir kaç akrabayı daha eklesem daha mı fazla Türkiye'ye uyum sağlamış olurum, piyasalara daha mı çok güven veririm diye düşünürken tam tersi yönde suçlamalar gelmesini hiç beklemiyordum. Bir an yanlışlıkla Finlandiya Merkez Bankası'na mı başkan oldum diye tereddüte bile düştüm"" sözleriyle yaşadığı şaşkınlığı aktaran TCMB Başkanı, hala esas sorunun yeterince fazla akrabasını bankaya almamak olduğuna inandığını da sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418201
ZT0063,"Uluslararası Uzay İstasyonu'na Adım Atan Alper Gezeravcı'dan İlk Açıklama: ''Vatanımız cennet, burada kurulu düzenimiz olmasa...''","Türkiye'nin ilk astronotu Alper Gazeravcı ve beraberindeki 3 astronotu taşıyan Dragon kapsülü Uluslararası Uzay İstasyonu'na başarılı bir şekilde ulaşırken, tarihi günde kısa bir konuşma yapan Gezeravcı'dan heyecanlandıran açıklamalar geldi.

Uluslararası Uzay İstasyonu'nda düzenlenen karşılama töreninde kendisine de mikrofon uzatılan Alper Gezeravcı, ""Buraya geldikten sonra insan daha iyi anlıyor. Vatanımız gerçekten de cennet. Kıymetini bilin"" derken, her fırsatta geri dönmek istediğini ancak bu saatten sonra uzaydaki kurulu düzeni bırakıp gelmenin oldukça zor olacağını ifade etti.

Uzay İstasyonu'nda hayatın dışardan bakanlar için çok güzel göründüğünü ancak esas çileyi içinde yaşayanların çektiğini belirten başarılı gurbetçi, ""İnsan bir defa ülkesinin havasını, suyunu, toprağını bile özlüyor. Burada hava işi çok sıkıntılı, insan her an bitecek korkusuyla nefesini bile idareli alıyor. Toprak desen yok, güya bir zemin var ama o da doğru dürüst çekmiyor. Sular akmıyor, havada süzülüyor. Bakma aslında yaşanacak yer değil ama işte geldik bir kere artık"" sözleriyle yurt dışında yaşadığı zorlukları aktardı.

Yakınlarının Türkiye'de yaşadığını ve gurbette en zoruna giden şeyin de bu hasret olduğunu dile getiren Gezeravcı,  şunları kaydetti:

""Bana diyorlar ki biz de gelelim. Nereye geliyorsunuz. Şurada 72 milletten insanla görüyorsunuz çektiğimiz rezilliği. Resmen alt alta üst üste yaşıyoruz. Nerede bizdeki gibi geniş geniş evler? Türkiye pahalı yok ekonomi şöyle böyle diyorlar. Pahalı da olsa en azından markete gidince az çok bir şey alabiliyorsun. Burada yemin ediyorum bakın raflar boş. Hatta raf bile yok, o derece boş. Memlekettekiler üzülmesin diye bunları anlatmayınca sanıyorlar ki Alper orada hayatını yaşıyor. Alakası yok...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418172
ZT0064,"Türk Yazılımcıdan Gururlandıran Başarı: Seçim Öncesi Gösterilen Gemi, Uçak vs Videolarından Yola Çıkarak Seçim Sonrası Dolar Kurunu ve Vergi Zamlarını Hesaplayan Algoritma Geliştirdi...","Türkiye bir seçim dönemine daha drone'la çekilmiş gemi, uçak, iha videoları ve bir yerlerden fışkıran petrol-doğalgaz haberleriyle girerken, Türk yazılımcı Murat Sitekçi(28)'den gururlandıran bir başarı haberi geldi.

Geliştirdiği algoritmayla seçim öncesi basında ve sosyal medyada gösterilen gemi ve uçak videolarının sayısı ve gösterim sıklığından yola çıkarak seçim sonrası 1 ay içinde dolar kurundaki yükselişi ve vergi zamlarını %98 doğruluk oranıyla hesaplayabilen genç yazılımcı, Türkiye'nin bilişimdeki yüz akı oldu.

Basına yaptığı açıklamada, algoritmayı son 5 yıldaki seçim öncesi ve sonrasi verilerini kullanarak makine öğrenimi yöntemiyle geliştirdiğini belirten Sitekçi, fikrin ortaya çıkış öyküsünü ise şöyle aktardı:

""Arkadaşım sosyal medyadan bir link gönderip 'Olm şuna baksana bu sefer 55 milyon dolar harcayıp uzaya adam yollamışlar. Kesin seçimden sonra çok büyük s..cekler bizi :("" şeklinde bir mesaj attı. Ben de kendisine ""slaşlskdasşd sorma mk ben de az önce twitter'da 3 tane askeri gemi videosu izledim. Geçen seçimde 1 tane gemi gösterdiler sonra ağzımıza sıçtılar. Dolar mayıs ayında en az 42 -43 lira ben sana söyliym"" gibi bir cevap yazdım. Sonra birden bir ışık yandı, acaba bu veriler arasında bir korelasyon bulabilir miyim diye araştırmaya başladım. Gerisini zaten biliyorsunuz...""

Algoritmanın geçmiş seçimler için %98 başarı oranıyla çalıştığını, önümüzdeki 31 Mart yerel seçimleri içinse veri toplama sürecinin devam ettiğini ifade eden başarılı yazılımcı, ""Şimdilik baya hızlı başladıklarını söyleyebilirim. Uçak ve iha videoları da aynı hızla düşmeye başlar, üzerine bir de TOGG yeni model çıkarırsa seçim sonrasında üzerimizden buldozerle geçeceklerini söylemek mümkün ama tabii verileri görmek lazım"" sözleriyle de kamuoyunu endişelendiren mesajlar verdi.

Sitekçi, geliştirdiği yazılıma özellikle iş ve finans çevrelerinden yoğun bir ilgi olduğunu belirtirken öncelikli hedefinin ise yurt dışına satış yaparak ülkemize döviz kazandırmak olduğunu dile getirdi. ""Gerçi bizden başka uçak ve gemi videosuyla seçim kampanyası yapan kaç ülke var bilmiyorum. Bakmam lazım ona ama illa ki vardır yani. Tek enayi biz değiliz ya?"" diyen Sitekçi, seçmen kitlesinin aynı numarayı defalarca yediği başka ülkeler bulunduğuna dair inancını koruduğunu da sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418152
ZT0065,Emekli Maaşlarına Yapılan Ekstra Yüzde 5'lik Zammın Arkasından Gözleri Yaşartan Bir Fedakarlık Öyküsü Çıktı: Artık Saray'ın 2 Odasında Işık Yanmayacak...,"İşçi emekli maaşlarına yapılan yüzde 37'lik zammın Cumhurbaşkanı Erdoğan tarafından 5 puan daha artırılarak yüzde 42'ye çıkarılmasının arkasında, gözleri yaşartan bir fedakarlık öyküsü çıktı...

Ekstra yüzde 5'lik zammın bütçeye getirdiği yükün karşılanabilmesi için Cumurbaşkanlığı Sarayı'nın 2 odasının ışıklarının söndürüldüğü anlaşılırken, durum bir süredir Saray'ın geceleri eskisi kadar parlak görünmediğini fark eden dikkatli vatandaşlar sayesinde ortaya çıktı.

CİMER'e yapılan ""Sarayın elektriklerinde bir sorun mu var? Birileri itibarımıza mı kast ediyor?"" şeklindeki şikayetlere verilen yanıtta ""Emeklilerimize kaynak yaratma sürecinde alınan tasarruf tedbirleri kapsamında ışıklar bilgimiz dahilinde söndürülmüştür"" denirken, gerçeği öğrenen vatandaşlar göz yaşlarına hakim olamadı.

Yaptığı ihbarla konuyu gündeme taşıyan İsmail Ayzarlı(62, emekli) adlı vatandaş ""İşe giderken oranın önünden geçiyorum. Her defasında büyük bir gururla izlerim ama 3-4 gündür bir eksiklik, söylemeye dilim varmıyor ama bir sönüklük var gibiydi sarayımızda. Meğer hepsi bizim içinmiş. Böyle olduğunu bilsem kesinlikle o şikayeti yapmazdım. Maaşım 7500 TL'den 10.000 TL'ye çıktı ama o 2500 TL de bana zehir oldu. Ben Cumhurbaşkanımızın karanlıkta oturduğunu bile bile o parayı nasıl huzurla yiyeyim?"" sözleriyle yaşadığı pişmanlığı dile getirdi.

IBAN verilmesi halinde 2500 TL'yi Cumhurbaşkanlığı hesabına geri yatırmak istediğini belirten Ayzarlı, kendisinin zaten uzun bir süredir faturalar nedeniyle geceleri ışık kullanmadığını, televizyon ışığıyla idare ettiğini, ihtiyaç olması halinde evdeki fazla ampulleri de seve seve bağışlayabileceğini ifade etti.

(Kurtadam69 Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418104
ZT0066,"Grip Olduğu Halde Sabah İşe Gelmesi İstenen Ceren Aygüz(29), Yürüyen Biyolojik Silah Olarak Ofiste Terör Estirmeye Hazırlanıyor...","Akşam şirket WhatsApp grubu ve mail üzerinden yaptığı ""Çok fena grip oldum, yarın evden çalışsam olur mu?"" talebi önemli toplantı ve iş yoğunluğu gerekçesiyle geri çevrilen Ceren Aygüz(29), yürüyen bir biyolojik silah olarak ofiste terör estirmeye hazırlanıyor...

Dün öğleden sonra iş yerinde hafif hafif kendini gösteren grip sinyalleri akşam saatlerinde şiddetini artırarak sağanak salya sümük halini alan Grafiker Ceren Aygüz'ün krizi fırsata çevirme hayalleri yönetimden gelen ""Yarın biraz sık sen dişini de çok kötü olursan bakarız"" yanıtıyla yerini derin bir öfkeye bıraktı.

2 gün evde yatıp dizi izleyerek tatil yapma hayaliyle akşam saatlerinde şirketin WhatsApp grubuna yolladığı grip ilaçlı, bitki çaylı, sehpaya saçılmış kağıt havlulu resimlere 30 kadar ""çok geçmiş olsun"" yanıtı gelen ancak yöneticisinden beklediği ""Ceren sen yarın gelme"" mesajı bir türlü gelmeyen Aygüz, sesinin ne kadar kötü olduğunu ifade etmek için özelden sesli olarak yolladığı ""Figen Hanım ben yarın evden çalışsam olur mu?"" mesajına ise 10 dakika kadar sonra yazılı olarak ""Cerencim çok kötü timing. Yarın müşteri gelecek toplantıda senin de olman lazım. Gel biz sana daha iyi bakarız burada :)"" yanıtını aldı.

Telefona doğru ""Y.rramı bakarsın o.spu!"" şeklinde bağırdıktan sonra Figen Hanım'a ""Peki madem :)"" yanıtını yollayan Aygüz, ""Ben yarın toplantıda senin o botokslu suratının ortasına bi hapşırayım da gör"" diyerek listedeki ilk kurbanını da belirlemiş oldu. Bir anda elindeki silahın gücünü fark ederek aydınlanma yaşayan genç grafiker, hemen ardından Figen'in yalakası olduğunu düşündüğü 2 kişiyi daha intikam listesine ekleyerek kurbanlarının sayısını 3'e çıkardı.

Haber yayına hazırlandığı sırada ofis whatsapp grubunu incelemeye devam eden Aygüz, kimin doğrudan suratına kimin daha sinsi bir şekilde kupasına, klavyesine ve masasına doğru hapşırarak dehşet saçacağına dair planlarına da son şeklini verirken, listedeki isimlerin sayısı ise şimdiden 7'yi bulmuş durumda.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=418064
ZT0067,"Özel Sektörde Gelenek Bu Yıl da Bozulmadı: Maaş Zamlarının Açıklanmasına Kısa Bir Süre Kala Yine Piyasa Çok Kötü, Yine Şirket Zor Durumda...","Özel sektörde Ocak ayı itibariyle çalışanlar ve işverenler arasındaki zam pazarlığı kıyasıya sürerken, Türkiye'deki irili ufaklı binlerce firma da batmak üzere olduklarını personellerine iletmeye başladı. Yıllık enflasyon miktarı üzerinden başlatılan zam pazarlıkları, şirket yönetimlerinin ''Valla şirket şu an zaten zor ayakta duruyor'', ''Değil zam, yemek fişi, yol parası vermekte bile zorlanıyoruz'', ''Bu sene böyle idare edelim, seneye misli ile hallederiz'' şeklindeki karşı atakları ile sürerken, calışanlar arasında CV güncelleme ve yurt dışından iş kovalama çalışmaları da hız kazanmış durumda...

Ocak ayının ortasına gelinmesiyle birlikte milyonlarca beyaz yakalının 2024’ün zamlı maaşlarına kavuşma heyecanı artarken, iflasın eşiğinde olduğunu belirten şirketlerin sayısı da hızla yükselmeye devam ediyor.. Kimi firmalarda patronun inandırıcı tavrı sayesinde çalışanların “Bu şirket batacağına ben batayım” diyerek ağladığı bildirilirken, genel itibariyle çalışanların tepkisinin “%40'tan bir puan aşağı versinler istifayı basmayan şerefsizdir” şeklinde ilerlediği ancak yine yurt dışında iş bulan 3-5 kişi haricinde kimsenin istifa etmeyeceği de gelen bilgiler arasında

İşte firmalardaki acı tablo…

Zam oranıyla ilgili belirsizliğin sürdüğü kimi firmalardaysa yaşanan son gelişmeler şöyle;

Has Sungurlar Otomotiv: Bu yıl satış rekorları kıran firmanın sahibi, ""Öyle gaza gelip rekor kırdık falan demeseydim iyiymiş"" şeklinde yaptığı özeleştirinin ardından, ""Ya aslında otomotivde bayi değil ana distribütör kazanıyor, bize bıraktığı çok az bir meblağ"" kartını oynamaya hazırlanıyor.

Pol-San Kağıt-Torba-Ambalaj: 2023 yılında olduğu gibi, 2024 Ocak ayına da çok yoğun bir şekilde giren ve çalışanların 'Ya bu kadar iş yapıyoruz, niye para yok?' şeklindeki isyanına sahne olan Pol-San’da Genel Müdür Ahmet Polsan sırf zam vermemek için gecekonduda yaşadığını itiraf etmek zorunda kaldı.

Nefes Yalıtım A.Ş: Şirket yetkililerinin bir bankadan kredi isterken yaptığı yazışma, nasıl olduysa yanlışlıkla tüm şirket çalışanlarına gönderildi. Mail yazışmalarında geçen ""Çalışanlarımızı da memnun etmek durumundayız, pırıl pırıl insan onlar. Hepsine şahane zam oranları ayarladık, ancak siz bu krediyi vermeseniz iş zora girecek"" ifadesi, işin kurgu olabileceğini destekler nitelikte...

Albazlar Nakliye A.Ş.: İK Müdürü'nün, çalışanların bulunduğu açık ofise gelerek ""Aslında pazara en güzel akşam saatlerinde gideceksin. Ellerinde kalmaması için acayip ucuzlatıyolar fiyatı"" sohbeti açması umutları bir başka seneye bıraktırdı.

Kuttu Hediyelik Eşya Ltd. Şti: Çalışanlara yapılan ""Size zam yapmayalım, yıl boyu şirketimizden yapacağınız alışverişlerde %15 indirim hakkı kazanın"" teklifi üzerine tüm şirket %20 zamma ikna olmuş gibi görünüyor...

Oflazlar Tekstil: Bu süreçte gerçekten iflas eden tek şirket olan Oflazlar Tekstil'deki zam görüşmeleri, iş yerine gelen icra memurlarının haciz işlemleri nedeniyle yarıda kaldı.

Zirkon Yapı Turizm A.Ş: Geçtiğimiz yılda olduğu gibi bu sene de iflasın eşiğinde olduklarını çalışanlarına hissettiren Zirkon Yapı Turizm A.Ş genel Müdürü Haluk Zirkon, zam ve terfi bekleyen tüm çalışanlarına şirket lobisinde duygusal bir konuşma yaptı. Bu yıl piyasanın geçen yıldan daha kötü durumda olduğunu, kendisinin bile kızını kolejden devlet okuluna almak ve Etiler'deki 4+1 evinden çıkarak Çekmeköy'de daha mütevazi bir villaya taşınmak gibi ekonomik tedbirler almak zorunda kaldığını vurguladığı konuşmanın ardından personel müdürüne sarılarak ağlayan Zirkon, tüm şirket çalışanlarının aileden biri gibi gördüğünün altını çizdi.

Eftelya Kuruyemiş: 2 çalışanlı kurumda, baba Orhan Adalı'dan enflasyon oranında zam beklentisine giren Batuhan Adalı yediği tokatla beraber %15'e ikna oldu.

(ykoca Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=417997
ZT0068,Meteoroloji'den Soğuk ve Yağışlı Hava Uyarısı: ''Domuz gribi olmayan kaldıysa şimdi tam zamanı...'',"Önümüzdeki günden itibaren İstanbul başta olmak üzere yurdun batı kesimlerinde soğuk ve yağışlı havanın etkili olacağını belirten Meteoroloji Genel Müdürlüğü, henüz domuz gribi geçirmemiş vatandaşları bu fırsatı iyi değerlendirmeleri konusunda uyardı.

Meteoroloji'den yapılan açıklamada, ""Tam evde bütün kemikleriniz sızlaya sızlaya salya sümük yatıp story atma havaları geliyor."" denirken, karda kışta yola düşüp işe ya da okula gitmek istemeyen vatandaşların ellerini çabuk tutmaları gerektiğine dikkat çekildi.

Konuyla ilgili olarak Sağlık Bakanlığı'ndan yapılan açıklamada ise domuz gribinin en yakın acil servisten temin edilebileceği hatırlatılarak ""Gribe yakalanan koştura koştura serum taktırmaya geldiği için şu an bütün hastanelerimizin acil servis birimleri ağzına kadar virüs dolu. Domuz gribi isteyene domuz gribi, yeni covid varyantı isteyen varsa o da stoklarımızda mevcut. Siz gelin, biz mutlaka bir şeyler ayarlarız, boş yollamayız"" ifadelerine yer verildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=417974
ZT0069,Ortada Hiçbir Anayasal Güvence Olmamasına Rağmen Hala Paralarını Bankaya Emanet Eden Vatandaşlara Bankalar Birliği'nden Teşekkür: ''Tam olarak neye güvendiğinizi bilmiyoruz ama iyi ki varsınız...'',"Yargıtay tarafından Anayasa mahkemesine karşı gerçekleştirilen darbenin ardından cuma günü olağanüstü olarak toplanan Türkiye Bankalar Birliği, ortada hiçbir yasal ve anayasal güvence olmamasına rağmen hala birikimlerini bankalarda tutmaya devam vatandaşlara yayınladığı bir mesajla teşekkür etti.

""Artık alışkanlıktan mıdır yoksa 'yok ya bankadaki paramıza da çökmezler heralde artık' gibi tam olarak neye dayandığı belli olmayan bir güvenden midir bilmiyoruz ama yine de paranızı bize emanet ettiğiniz için sağolun. Ne diyelim, Allah utandırmasın"" denilen açıklamada, anayasal düzenin ortadan kalktığı, hiç kimsenin can ve mal güvenliğinin olmadığı bir ülkede bankacılık yapmanın öyle sanıldığı kadar da zor olmadığına dikkat çekildi.

Konuyla ilgili olarak basının sorularını yanıltyan Türkiye Bankalar Birliği Başkanı Murat Viraman ise ""Yargıtay anayasa mahkemesini tanımadığını açıklayınca aha şimdi herkes bankalara koşup parasını çekecek diye ilk anda bir panik olduk, doğruya doğru. Ne yaparız, dükkanı kapatıp gitsek mi diye düşünürken bir baktık 3-5 kişi dışında kimsenin gelip gittiği yok. Hatta yüksek faiz almak için parasını getirmeye devam edenler oldu"" derken, müşterilerin tam olarak neye güvendiklerini hala merak ettiklerini de sözlerine ekledi.

""Hani önümüz seçim belki ona güvenip 'seçimden önce paramıza çökmezler' diye bir düşünce olabilir diyorum ama ortada yasal bir düzen yokken seçimin de garantisi yok ki? 'Vazgeçtim yapmıyorum seçimi, belediye başkanlarını da ben atıyorum, herkes de bankadaki parasının yarısını hazineye bağışlıyor' dese kim ne diyecek mesela? Ya da tam öyle demez de atıyorum %30 vergi koydum döviz mevudatınıza der. Parayı da hesaptan otomatik olarak çeker. Kim ne diyecek? Hangi mahkemde hakkını arayacak? Bilen varsa lütfen bize de anlatsın biz de rahatlayalım"" diyen Viraman, vatandaşların önemli bir kısmının tam olarak Türkiye'de ne olup bittiğinin farkında olmama ve hala iyi kötü yasaların olduğu bir devlette yaşadıklarını sanma ihtimalinin de bir diğer seçenek olduğunu ifade etti.

Sebep ne olursa olsun bütün paralarını yastık altına çekmeyerek bankacılık sisteminin çökmesine neden olmadıkları için vatandaşlara minnettar olduklarını belirten Viraman, ""Yani inşallah paranıza kimse çökmez diyelim ama öyle bir şey olsa bile şu ana kadar gösterdiğiniz kahramanca duruş bile yeter. Şimdiden tarihe altın harflerle yazıldınız"" derken, kendisinde o yürek olmadığı ve bakması gereken bir ailesi olduğu için birikiminin önemli bir kısmını yurt dışına çıkarmayı tercih ettiğini de mahçup bir şekilde itiraf etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=417909
ZT0070,Kredi Borcunu Ödemediği İçin Almanya'daki Şirketi İflas Eden Demirören: ''Kredinin geri ödenen bir şey olduğunu bilmiyordum...'',"Türkiye’de, Ziraat Bankası’na olan yaklaşık 900 milyon dolarlık kredi borcunu yapılandırdıktan sonra taksitlerini de ödemediği iddiasıyla bir kez daha gündeme gelen Demirörenler’in Almanya’daki gayrimenkul şirketi hakkında 240 milyon euro kredi borcu sebebiyle geçici iflas kararı verildi. İflas kararı Demirören ailesinde şaşkınlığa neden olurken, konuyla ilgili olarak basının sorularını yanıtlayan Yıldırım Demirören, ""Kredinin geri ödenen bir şey olduğunu bilmiyordum. Bize bu bilgi daha önce verilseydi ona göre bir tedbir alırdık. Bu şekilde hiç yakışık almadı"" sözleriyle Alman makamlara sitem etti.

Demirören, iflas kararından önce bir kaç kez borç ödemesiyle ilgili Banka tarafından arandıklarını ancak dolandırıcı olduğunu düşünerek durumu ciddiye almadıklarını belirterek şöyle devam etti:

""Bankamıza olan borcunuz şu kadar gündür gecikmededir. Ödeme taahütü vermek için 1'e, asgari tutarı hemen ödemek için 2'ye tuşlayın gibi şeyler söylüyorlardı. İlk başlarda 'Hanfendi bir yanlışlık oldu sanırım, biz bankanızdan borç falan almadık, kredi aldık' diye laf anlatmaya çalıştım. Baktım ısrarla yine arıyorlar en son 'sizi savcılığa şikayet edicem şerefsizler' diye yüzlerine kapattm, numarayı da engelledim. Meğer Almanya'da borç ve kredi aynı şey demekmiş. E baştan söyleseniz hiç almazdık o zaman. İnsanları niye mağdur ediyorsunuz?""

Türkiye'dekinden farklı olarak Almanya'da bir bankadan kredi alındığında ona borç muamelesi yapıldığını ve bir süre sonra geri ödenmesinin beklendiğini bu olay vesilesiyle öğrendiklerini belirten Demirören, ""Gerçekten hem şaşırdım hem de vatanımla bir kez daha gurur duydum. Şöyle zengin ülke böyle kalkınmış ülke diye sürekli övülen Almanya'nın gerçek yüzünü de gördük. Nerede 1 milyar doların bile lafını etmeyen güzel ülkem, nerede 250 milyon euro'nun peşine düşen, hatta mahkemeye gidecek kadar çirkinleşebilen Almanlar. Bizde böyledir ama işte, bir elin verdiği krediyi öteki el bilmez. Bunlarda maalesef pis bir maddiyatçılık kültürü hakim"" derken, Türkiye'nin kıymetini bir kez daha anladıklarını da sözlerine ekledi.

(Mehmet Yavuz Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=417859
ZT0071,Avustralya'dan Samimi İtiraf: ''Son 20 yıldır aynı havai fişek videosunu veriyoruz...'',"Yeni yıla ilk giren ülkelerden olan Avustralya, her yılbaşı yayınladıkları gelenekselleşmiş Sidney'den havai fişek görüntüleriyle ilgili yaptığı açıklamayla tüm dünyayı şoka uğrattı. Görüntülerde son 20 yıldır aynı havai fişek videosunu yayınladıklarını itiraf eden Avustralya Hükümeti, ""İlk başta durumumuz yoktu. Bu sene boşa masrafa girip fişek atmayalım da geçen seneki videoyu verelim diye başladık. Sonra baktık kimse fark etmiyor sırf eğlencesine devam ettirdik"" açıklamasıyla yıllardır gizlenen gerçeği itiraf etti.

""2004 yılbaşının fişekleri onlar""

Türkiye saati ile 16.00'da 2024'e giren Avustralya, Sidney Opera Binası önünde düzenlenen havai fişek gösterisiyle birlikte bir kez daha tüm dünyaya yeni yılı ilk müjdeleyen ülke olurken, gösterinin ardından kameraların karşısına geçen Avustralya Başbakanı Anthony Albanese, şaşırtıcı açıklamalara imza attı.

""Evet beklediğimiz gibi yine bu yıl da koca dünyadan bir Allah'ın kulu bile fark etmedi. Neyse biz de sıkıldık artık bu oyundan."" diyen Albanese, az evvel yayınladıkları havai fişek gösterisinin 2004 yılbaşına ait olduğunu ve 20 yıldır tüm dünyaya aynı görüntüleri servis ettiklerini ifade etti.

Ekonomik kriz yüzünden başladı

İddiasını ispat etmek için geçmiş senelerin yılbaşı görüntülerini yan yana ekrana getirten Albanese, ""Bakın her şeyiyle aynı. Beyaz fişekler tam 16. saniyede patlıyor, sonra hemen kırmızılar çıkıyor, sonra en üstte o sarı olanlar patlayıp dökülüyor yukarıdan."" sözleriyle tüm dünyayı şoka uğrattı. Avusturalya Başbakanı, ilk kez 2004 yılbaşında, ülkede yaşanan ekonomik kriz nedeniyle böyle bir yönteme başvurduklarını belirterek şöyle devam etti:

""Şimdi bu havai fişek olayı baya masraflı aslında bakmayın. Bir de her sene dünyanın gözü bizim üzerimizde olduğundan öyle ucuza kaçıp basit bir şey de yaparak milletin ağzına laf vermek de olmaz. Neyse o ara bizim durumlar baya kötü, kriz mriz var maaşları zor ödüyoruz. O dönem hükümetteki arkadaşlar nasıl yapsak İngiltere'den borç mu alsak, bir kereliğine havai fişek vergisi mi çıkarsak diye düşünürlerken birinin aklına böyle bir fikir geliyor. 'Bu sene fişek atmayalım, geçen seneki görüntüyü verelim gitsin' diyor. Fark eden olursa da yanlışlık olmuş deriz nolacak. Olurdu, olmazdı, kesin fark ederler rezil oluruzdu, falan derken, diğerleri de ikna oluyorlar. Öyle başlıyor işte bu iş...""

""Sırf meraktan devam ettik""

Albanese, takip eden senelerde ekonomik durumu toparlamalarına rağmen bu kez de 'Bakalım bu sene de yiyecekler mi?' merakı yüzünden geleneğin sürdüğünü ifade ederken, son olarak şunları kaydetti:

""Son 20 yıldır bizim için yılbaşının anlamı ve en büyük heyecanı bu oyun oldu. Kendi aramızda 'Bu sene birileri çakacak/çakmayacak' şeklinde bahse girip az da eğlenmedik ama tabii bir yerden sonra da sıktı artık. Hem havai fişek atmayı da özledik. Seneye kısmet olursa yepyeni fişeklerimizle 2025'i müjdelemek istiyoruz. Herkese tekrar mutlu seneler... Kekolar sizi ya ehehe...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=417787
ZT0072,"Süper Kupa Finalinin İptalinin Ardından Halen Sahayı Terk Etmeyen A Spor Ekibi, Suudi'lerin Gönlünü Almaya Kararlı: ''Krampon ayarlarsanız biz oynarız...''","Galatasaray ile Fenerbahçe arasında Suudi Arabistan'ın başkenti Riyad'da bu akşam oynanacak olan Turkcell Süper Kupa maçı öncesi Atatürk pankartı ve Atatürk tişörtüne izin verilmemesi nedeniyle çıkan krizin ardından takımlarımız sahaya çıkmayı redderken, maçın iptalini kabullenmek istemeyen A Spor ekibinin sahada umutlu bekleyişi sürüyor.

Haber yayına hazırlandığı sırada halen tam kadro sahada olan A Spor ekibi, Suudi Arabistan Futbol Federasyonu yetkililerine ulaşarak yaşanan aksaklıktan dolayı üzüntülerini dile getirirlerken, Suudi'lerin gönlünü almak için çözüm arayışları da sürüyor. Son olarak ""Burada ekip olarak 12 kişi varız. Kendi aramızda 6'ya 6 halı saha şeklinde sembolik bir maç yapılabilir ama krampon ayarlamanız lazım"" tekilini ileten A Spor ekibi, TFF yetkililerinden de varsa fazla forma talebinde bulundular.

A Spor ekibinin teklifine Suudi yetkililerden henüz bir yanıt gelmezken, her ihtimale karşı saha kenarında ısınma hareketlerine devam ettikleri son olarak gelen bilgiler arasında.

(Aziz Tumay Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=417700
ZT0073,"Asgari Ücretin 17.002 TL Olarak Açıklanmasının Ardından Yüksek Lisans Mezunu, İngilizce Bilen, En Az 2 Yıl Tecrübeli Adaylara Teklif Edilecek ''İşinize Gelirse'' Ücreti de Net 17.102 TL'ye Çıkarıldı...","2024 yılı için net asgari ücretin 17.002 TL olarak belirlenmesinin ardından işverenlerin önümüzdeki yıl nitelikli personel alımlarında adaylara önerecekleri 'İşine gelirse' ücretleri de netleşti.

Konuyla ilgili olarak Türkiye İşverenler Sendikası(TİSK)'den yapılan açıklamada, 2024 yılında özel sektörde, üniversiteden yeni mezun adaylara yönelik 'Gel 10.000 TL'ye başla' uygulamasında rakamın 14.200 TL'ye yükseltilerek gözle görülür bir iyileştirme yapıldığı belirtilirken, en az 2 yıl tecrübeli, en az 1 yabancı dil bilen ve tercihen yüksek lisans mezunu adaylara teklif edilecek rakamda ise asgari ücretin bir tık üstü seviyesinin korunacağı ifade edildi.

5 yıldan sonra her yıl için 350 TL

Buna göre mühendislik, mimarlık, işletme, diş hekimliği, eczacılık ve eğitim fakültesi gibi bölümlerden mezun olup sektöründe en az 2 en fazla 5 yıl iş tecrübesi olan adaylara şirketler tarafından önerilecek yeni rakam net 17.102 TL olurken, 5 yıl ve üzeri iş tecrübesine sahip adaylara da her yıl için 350 TL daha fazla teklifte bulunulacak.

Yeni asgari ücretle birlikte 2024'de yönetici pozisyonuna başvuran 10 yıl tecrübeli bir adaya teklif edilecek ''İşine gelirse'' ücretinin de 32.000-35.000 TL civarına yükseltileceğini belirten TİSK Genel Sekreteri Salih Bolatlı, ""Böylelikle yöneticiler şirkette çalışan atıyorum mesela bir çaycıdan ya da şoförden nereden baksanız bi 4-5 bin TL daha fazla kazanabilecekler. E 10 yıllık tecrübe, o kadar da olsun artık"" sözleriyle çalışanlara müjdeli haberi verdi.

Çalışma ve Sosyal Güvenlik Bakanı Vedat Işıkhan ise özel sektörde uygulanacak yeni ''İşinize gelirse'' rakamlarının tüm çalışanlara ve işverenlere hayırlı olması temennisinde bulundu. Geride kalan 2023 yılı itibariyle çalışan kesimin %70'inin en azından kağıt üzerinde asgari ücret aldığı bir Türkiye hedefine ulaştıklarını belirten Bakan, ""Bir kısmının da sigortasının asgariden gösterilip aradaki 3-5 kuruş farkı elden aldıklarını biliyoruz ama çok da önemli değil. Zaten en az onun kadar da asgari ücret alıyor görünüp üzerini patrona elden geri veren var. Onlar birbirini dengeliyor"" derken, hedeflerinin 2025'e kadar herkesin 200 dolar asgari ücrette buluştuğu birlik ve beraberlik içinde bir ülke olduğunu da bir kez daha vurguladı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=417690
ZT0074,"27 Çalışanı İçin Yılbaşı Yemeği Düzenleyen Şirket, Konkordato İlan Etti...","Geçtiğimiz hafta İstanbul Karaköy'deki bir restoranda 27 çalışanı için yılbaşı yemeği veren Albazlar Dış Ticaret A.Ş, gelen hesabın ardından bilançosunda açılan gediğin bedelini ağır ödedi.

Şirket Sahibi İsmail Albaz(52), konkordato ilanı için gittiği İstanbul Çağlayan Adliyesi çıkışında basın mensuplarının sorularını yanıtladı. Şirketin 21 yıllık bir geçmişi bulunduğunu belirten Albaz, ""21 yıldır da bizde bir gelenek olarak bu yılbaşı yemeği verilir. Hem geçtiğimiz yılın yorgunluğunu atarak hep birlikte eğlenmek, hem de yeni yılda vereceğimiz düşük zam oranları öncesi bir havayı yumuşatma aktivitesi olarak Albazlar kültüründe önemli bir yeri vardır bu yemeklerin. Daha doğrusu şirketin ocağına incir ağacı dikmeden önce vardı."" derken göz yaşlarına hakim olamadı.

Restoranla her zaman olduğu gibi fiks menü üzerinden anlaşıldığını söyleyen Albaz, menü dahilinde kalsalar biraz zorlanmakla birlikte bu süreci yine de kazasız atlatabileceklerini ancak ilerleyen saatlerde alkolün de etkisiyle söylenen ekstraların bütün dengeleri alt üst ettiğini belirtti.

""Müdürüm yap bi büyüklük açtır bi büyük daha, müdürüm ağanın eli tutulmaz diye diye beni gaza getirdiler. O ortamda hayır da diyemiyorsun. Zaten en az yarısı bir daha nerde böyle içicez diyip bedava içki için geliyor bu yemeklere. Eskiden de fiks menüyü delerdik ama çok da koymazdı. Yine öyle olur sandım."" sözleriyle konkordatoya giden süreci aktaran talihsiz iş adamı, en çok da 21 yıllık şirketin ekstra 6 büyük şişe rakı, 33 bira ve 8 tabak çerez yüzünden bu hale düşmesine kahrolduğunu ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=417616
ZT0075,"İçişleri Bakanlığı, Sabah Karanlıkta Servise Koşan Liselileri Şafak Baskını Sanarak Teslim Olan 37 Suç Örgütünün Çökertildiğini Açıkladı...","Kış saati uygulamasının kaldırılmasıyla son 7 senedir olduğu gibi bu yıl da kışın zifiri karanlıkta yola düşen öğrenci ve çalışanlar sayesinde son 1 ayda 37 suç örgütünün çökertildiği ortaya çıktı...

Konuyla ilgili olarak İçişleri Bakanlığı'ndan yapılan açıklamada, özellikle başlarında bere, sırtlarında çantayla gürültülü bir şekilde servise yetişmek için koşan liselilerin sık sık şafak baskınına giden özel tim zannedilmesi sayesinde organize suçla mücadelede önemli bir aşama kaydedildiği belirtildi.

Son 1 ayda emniyet güçleri tarafından toplam 6 şafak baskını yapılmasına rağmen 50'den fazla örgütün bu şekilde sabaha karşı çökertildiğini belirten İçişleri Bakanı Ali Yerlikaya, ""Bunların 37 tanesini ilk ve orta öğretime devam eden evlatlarımız, 15-20 kadarını da yine otobüs ve servise yetişmek koşan beyaz yakalı çalışanlarımız çökerttiler. Neredeyse her gün bir grup liseli karakollarımıza başvurup 'Bunlar bize teslim oldu, gerisini siz halledersiniz' diyerek suçluluları teslim ediyorlar. Kendilerine desteklerinden ötürü şükranlarımı sunuyorum"" sözleriyle her sabah karanlıkta toplu halde koşan vatandaşlara teşekkürlerini iletti.

Bakan Yerlikaya, suçla mücadelede alınan mesafenin kalıcı yaz saati uygulamasına gelen eleştirilere en güzel yanıt olduğuna dikkat çekerken, Türkiye bağırsaklarını temizleyene kadar kış boyunca her sabah yapılan toplu şafak baskınlarından geri adım atılmayacağını da net bir şekilde ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=417547
ZT0076,"8 Yıllık Kariyeri Kirayı Ödemeye Yetmediği İçin Anne Evine Geri Taşınan Ezgi Saycı(30), Eskisi Kadar Ezik Hissetmiyor: ''Koca Merkez Bankası Başkanı bile...''","8 yıllık bankacılık kariyerinin ardından aldığı maaş ev kirasına yetmediği için 2 yıl önce tekrar anne evine geri taşınmak zorunda kalan Ezgi Saycı(30), Merkez Bankası Başkanı Hafize Gaye Erkan'ın ""İstanbul'da uygun kiralık ev bulamadığım için annemin yanına taşındım"" açıklamasıyla moral buldu.

Bunca senedir çalışmasına ve oldukça başarılı bir kariyeri olmasına rağmen bu yaşta hala kendi başına eve çıkacak maddi gücü olmadığı için zaman zaman kendisini yetersiz ve ezik hissetiğin itiraf eden Saycı, ""Koca TCMB başkanı bile bu haldeyse benim şu ana kadar açlıktan ölmemiş olmam bile kaydadeğer bir başarıymış"" sözleriyle önümüzdeki yıllarda da bu başarısını sürdürmeyi hedeflediğini belirtti.

Ülkedeki ekonomik durumun farkında olduğunu ancak yine de zaman zaman suçu kendinde aramaktan vazgeçemediğini belirten Saycı, ""Tamam ekonomi çökmüş, enflasyon almış başını gitmiş, maaşlı bir çalışan için ev araba falan almak hayal haline gelmiş olabilir ama arada bir 'Bu yaşta da ailenle yaşıyor olmamalıydın be Ezgi, yapan nasıl yapıyor' diye kendimi yemekten de kurtulamıyorum. Neyse artık anladım ki yapan da yapamıyormuş"" derken, Gaye Erkan'ın açıklamalarıyla özgüveninin tekrar yerine geldiğini ifade etti.

Çalışma hayatı öncesi öğrenciyken bile 2 arkadaşıyla birlikte 3 yıl kadar kendi evinde oturduğunu, daha sonra 5 yıl kadar da İstanbul'da tek başına kiraya çıkabildiğini belirten Saycı, ""10 yıl önce KYK bursu ve ailemden aldığım 3-5 kuruş harçlıkla yakaladığım hayat standartının şimdikinden daha iyi olması yine de boktan bir şey ama o bokun içinde yalnız olmadığımı devletin en üst kademelerinden duymak bir nebze içimi ferahlatmadı değil"" sözleriye verdiği moral için TCMB Başkanı'na teşekkürlerini iletti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=417451
ZT0077,Göç İdaresi Başkanlığı'ndan Türkiye'ye Yerleşmek İsteyen Yabancılara Önemli Hatırlatma: ''Uyuşturucu kaçakçısı olmayanlar da başvurabilir...'',"İnterpol tarafından aranan uyuşturucu kaçakçıları başta olmak üzere çok sayıda suçlunun Türkiye'de bulunmasının ardından bir açıklama yayınlayan Göç İdaresi Başkanlığı, göçmenlik başvurusunda aranan şartlara açıklık getirdi...

Son olarak “cinayete teşebbüs, suç örgütü üyeliği ve uyuşturucu kaçakçılığı” suçlarından aranan Afgan Asıllı Avusturalya vatandaşı Masood Zikria'nın İstanbul'da müteahhitlik yaptığının ortaya çıkmasının ardından gözler bir kez daha AKP'nin göçmenlik ve vatandaşlık politikasına çevrilirken, konuyla ilgili İçişleri Bakanlığı Göç İdaresi Başkanlığı'ndan da bir açıklama geldi.

Aşağı yukarı her gün İnterpol tarafından kırmızı bültenle aranan bir kaç yabancı uyruklu suçlunun Türkiye sınırları içinde yakalandığına dikkat çekilen açıklamada ""Gelinen noktada ülkemize göçmenlik başvurusunda bulunmak ya da konut alımıyla vatandaşlık hakkı kazanmak için illa uyuşturucu kaçakçısı, mafya tetikçisi ya da cihatçı terörist olmak gerektiği gibi yanlış bir algı oluşmuş olduğu anlaşılmaktadır."" denirken, bunların yanında normal yasal meslek sahibi yabancıların da Türkiye'de ikamet edebileceği vurgulandı.

Konuyla ilgili olarak basının sorularını yanıtlayan Göç İşleri Daire Başkanı Mustafa Eleğler ise, ""Ne olursan ol gel diyen Mevlana'nın izinde, hırlı mıdır hırsız mıdır şeklinde bir incelemeye gerek duymadan başvuran herkese parasına göre ikamet ya da vatandaşlık dağıttığımız duyulunca haliyle başka bir yerde barınamayan suçlulardan bize dönük bir ilgi gelişti"" derken, bu ilginin bir noktadan sonra sanki Türkiye'den oturum izni alabilmek için suçlu olmak şartmış gibi bir izlenime evrildiğine dikkat çekti.

Durumun göçmenlik başvurularına da yansıdığına işaret eden Eleğler, ""Kişinin mesleğini soruyoruz. Irak'ta doktorum ama aynı zamanda evde hobi olarak uyuşurucu yetişirip kara para aklıyorum diyor. Öteki kağıt üzerinde öğrenciyim ama uyuştucu kuryeliğiyle hayatımı kazanıyorum diyor. Adamın sabıka kaydı yok, o kayıtlar sahte ben aslında İnterpol tarafından 28 ülkede aranan İŞİD'li bir teröristim diye ısrar ediyor. Maalesef bu şekilde daha kolay oturum izni alabileceklerine inanmışlar  Halbuki öyle bir şartımız yok"" sözleriyle yaşadıkları zorlukları aktardı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=417431
ZT0078,Motokuryeyi Öldürdükten Sonra Elini Kolunu Sallayarak Türkiye'yi Terk Eden Somali Cumhurbaşkanı'nın Oğlu: ''Verilmiş sadakam varmış. Kazayı gerçek bir devletin sınırları içinde de yapabilirdim...'',"İstanbul Fatih’te 2 çocuk babası motosikletli kurye Yunus Emre Göçer’e çarparak ölümüne neden olan Somali liderinin oğlu Mohammed Hassan Shekh Mohamud, ülkesi Somali'de basın mensuplarının sorularını yanıtladı.

Başken Mogadişu'da Basın mensuplarının geçmiş olsun dileklerini kabul eden Shekh Mohamud, ""İnanın kaç gündür doğru düzgün uyuyamıyorum. Allah korusun ya kazayı Türkiye yerine yasaların falan olduğu, insanların can ve mal güvenliğinin bulunduğu gerçek bir devlette yapsaydım? Şu an sizlerin karşısında sıcak yuvamda değil de soğuk bir hücrede olabilirdim. Resmen verilmiş sadakamız varmış"" sözleriyle kazayı oldukça ucuz atlattığını belirtti.

Dünya üzerinde böyle bir olaydan sonra düzmece polis tutanağıyla kendisini kusuru yokmuş gibi gösterip kaçmasına izin verecek sınırlı sayıda ülke ve kabile olduğuna dikkat çeken Shekh Mohamud, ""Toplam 200 ülke var desek bunların en az 180 tanesi 'Kim takar Simali Cumhurbaşkanı'nın oğlunu' diyip beni deilğe tıkardı. 10-15 tanesinde falan da zaten savaş olduğu için kimin kimi öldürdüğü belli değil. Geriye herhangi bir anaysal düzenin olmadığı 3-5 ülkeyle 5-6 tane kabile kalıyor ve ben kazayı onlardan birine denk getirmeyi başardım"" derken, her konuda bu kadar şanslı olsa şu an dünyanın sayılı zenginlerinden biri olacağını ifade etti.

Gazetecilerin, ""Türkiye sizin için yurt dışına çıkış yasağı koymuş, o konuda ne düşünüyorsunuz?"" şeklindeki sorusuna uzun süre güldükten sonra güçlükle yanıt verebilen Shekh Mohamud ""Hakkaten mi? Ahahahhahs alem bunlar valla ya. Neyse zaten bir süre Somali dışına çıkmayı düşünmüyorum. Yurt dışına çıkış yasağına uymuş sayılırım bence ahahahhahha... Sağolun çocuklar ya 1 haftadır hiç bu kadar gülmemiştim"" diyerek basın toplantısına son verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=417293
ZT0079,"Merkez Bankası Tarafından Basılan Yeni 200 TL'lik Banknotlara, 7 Dolar Bile Etmedikleri Alıştıra Alıştıra Söylenecek...","TCMB tarafından Başkan Hafize Gaye Erkan İmzasıyla basılan yeni 200 TL'lik banknotların pazartesi itibariyle piyasaya verileceği açıklanırken, yeni banknotların fazla havaya girmemeleri yönünde alınan önlemler de kamuoyuyla paylaşıldı.

Konuyla ilgili olarak Merkez Bankası binasında düzenlenen basın toplantısında yeni 200 TL'lik banknotları gazetecilere tanıtan TCMB Banknot Matbaası Genel Müdürü İlhan Uçmacılar, ""Tabii hala en büyük banknotumuz olması itibariyle elimizden geldiğince hem tasarımında hem basımında özen göstermeye çalıştık ama çok da içimizden gelerek yaptık desem yalan olur"" derken, an itibariyle 7 dolar bile etmeyen bir kağıt için verilebilecek maksimum emeği vermeye gayret ettiklerini belirtti.

Tasarımı imzalaması için TCMB Başkanı'na götürdüklerinde de ""Buna gerçekten imza atmaya gerek var mı ya? Paraf atım geçsem yeter bence"" şeklinde bir yanıt aldıklarını ancak prosedür gereği imzanın şart olduğunu vurgulayarak zar zor ikna ettiklerini söyleyen Uçmacılar, ""Düşününce o da haklı. Muhtemelen hayatında imzaladığı en değersiz kağıt bunlar oldu ama işte kanun böyle, yapacak bir şey yok"" sözleriyle yeni 200 TL'lerin piyasaya sürülmesi sürecinde yaşanan güçlükleri aktardı.

Önlerindeki esas zorluğunsa yeni 200 TL'lere piyasadaki durumu uygun bir dille anlatmak olduğunu belirten Banknot Matbaası Genel Müdürü, şöyle devam etti:

""Hala en büyük banknotumuz oldukları için doğal olarak bir havaya girme durumu var tabii. Şimdilik moralleri yerinde, maçın 85. dakikasında oyuna girmeye hazırlanan 17 yaşındaki genç yetenek gibi kıpır kıpır bekliyorlar. Çok da bir şey söyleyip bu heyecanlarını kırmak istemiyoruz ama nasılsa 3 gün sonra bir döner dürüm + ayran almaya bile yetmediklerini öğrenecekler. Dönerciden duyacaklarına bizden duymaları daha uygun olur diye düşünüyoruz. Bakalım 3 günümüz var, psikologlar eşliğinde alıştıra alıştıra bi şekilde söyliycez artık. Bu süreçte kendilerini 200 TL gibi değil de 20 tl gibi düşünmelerini sağlayabilirsek ilk şoku daha kolay atlacaklarına inanıyoruz. Yoksa işimiz zor. Ben bu halde piyasaya çıkıp da kendimi rezil edemem, gidin bunun daha büyüğünü basın dese ne diycez? O da haklı. Neyse hayırlısı...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=417277
ZT0080,"MHRS'de Randevu, Hastanede Doktor, Eczanede İlaç Bulmayı Başararak Tüm Etapları Eksiksiz Tamamlayan 2023'ün Başarılı Hastaları, Plaketlerini Sağlık Bakanı Koca'nın Elinden Aldılar...","Geride bırakmaya hazırlandığımız yıl içerisinde MHRS'de randevu, hastanede doktor ve eczanede ilaç bulmayı başararak tüm etapları tamamlayan 2023'ün başarılı hastalarına plaketleri, Sağlık Bakanlığı tarafından düzenlenen görkemli bir törenle takdim edildi...

2023 Sağlıkta Başarı Ödülleri'nin açılış konuşmasını gerçekleştiren Sağlık Bakanı Fahrettin Koca, azim ve kararlılıklarıyla ödüle hak kazanan toplam 12 hastayı tebrik ederken, başarılarının 2024 yılında da sürmesi temennisinde bulundu.

Kısa açılış konuşmasının ardından 2023'de randevu, doktor ve ilaç peşinde koşarken hayatını kaybeden hastalar için okunan mevlüt ve dualarla törene devam edildi. Daha sonra tekrar sahneye gelen Bakan Koca, ""Merhum sanatçı Ahmet Kaya'nın da bir şarkısında dediği gibi, 'bu yolda dönenler oldu, vurulup düşenler oldu'. Ancak bazıları dönmedi, yılmadı, sonuna kadar da bu işin peşini bırakmadı. Kararlı ve dik duruşları hepimize örnek olması gereken o kahramanlar bugün aramızdalar"" sözleriye Sağlık Bakanlığı Başarı Plaketi'ne layık görülen isimleri sahneye davet etti.

Başarı öyküleri

Bakan Koca, alkışlar arasında sahneye gelen hastalara plaketlerini takdim ederken, ödüle layık görülen isimlerden Muzaffer İycenli(67) de başarı öyküsünü şu sözlerle aktardı:

""2023 Şubat ayında göz muayenesi için randevu bakmaya başladım. Mayıs ayının ilk haftasına randevu buldum. Günü gelip de gittiğimde doktorun istifa ettiği, başka bir hastaneden yeniden randevu almam gerektiği söylendi. Ağustos'un 2. haftasına yeni randevu buldum ama o sırada bir gözüm görme yeteneğini %80 kaybetti. 2. doktoru tek gözümle görmek üzereyken benden önceki hastanın yakınları doktoru darp edince benim randevu da yalan oldu. Kasım ayının son haftasına bulduğum 3. randevuya erken giderek sıradaki hastalara durumumu anlattım. 'Ben içeri girmeden doktoru döven olursa bir gözümü kaybedeceğim. Bunun vebalini almak isteyen varsa buyursun' dedim. Sağolsunlar anlayış gösterdiler. O şekilde bir göz damlası yazdırmayı ve 2024 Mart ayına katarakt ameliyatı randevusu almayı başardım. Göz damlası için 6-7 eczane dolaştıktan sonra geçen hafta Kastamonu'daki bir akrabamızın tanıdığı eczacıdan onu da temin etmeye muvaffak oldum. Gerçi sonradan o son doktorun da diplomasının sahte olduğu ortaya çıktı ama ben ilacı almış oldum bir kere. İnsan yeter ki istesin ve inansın, bu yaşta bile başaramayacağı hiçbir şey yok ben buna inanıyorum. Allah devletimize zeval vermesin...""

Ödüle layık görülen bir diğer isim olan Rachid Yousouf(37) ise randevu alma ve doktor görme aşamalarını 1 haftada geçtiğini, ilaç içinse 10 gün kadar uğraştığını belirterek ""Savaş başladıktan sonra Suriye'de de ilaç bulmak sıkıntı olmuştu. Oradaki tecrübemiz burada işe yaradı."" sözleriyle böyle bir başarı için plaketi biraz abartılı bulduğunu ama yine de Türkiye'ye teşekkür ettiğini ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=417240
ZT0081,"EGM, Ülkede Dolandırılabilecek Kadar Birikimi Olan Son 14 Kişinin de Paralarını Fatih Terim Fonu'na Kaptırmasının Ardından Dolandırıcılık Şubesini Kapatma Kararı Aldı","Emniyet Genel Müdürlüğü, ülke genelinde birilerine kaptıracak kadar birikimi olan son 14 kişinin de paralarını Fatih Terim Fonu'na kaptırmalarının ardından işlevsiz kalan Dolandırıcılık Büro Amirliği'ni kapatma kararı aldı.

""Yakın bir gelecekte dolandırıcılık vakası beklemiyoruz""

Denizbank ve Fatih Terim Fonu skandalının yankıları sürerken, bugün Emniyet Genel Müdürlüğü'nden kamuoyunu yakından ilgilendiren bir açıklama geldi. EGM Basın ve Halkla İlişkileri Bürosu tarafından yapılan açıklamada, fenomeniydi, kripto parasıcıysıydı, çiftlik bankıydı derken yaşanan irili ufaklı yüzlerce dolandırıcılık vakasının ardından Fatih Terim Fonu vakasıyla birlikte ülkede birileri tarafından dolandırılmaya yetecek kadar birikimi olan sadece sınırlı sayıda kişi ve kurum kaldığına dikkat çekildi.

Kalanların da gerek siyasi konumları gerekse de kendilerinin bizzat silahlı çete olması sayesinde kolay kolay kimseye para kaptırmayacak, kaptırsa da aynı gün içerisine polisin yardımına gerek kalmadan fazlasıyla geri alacak durumda olduğu ifade edilen açıklamada, ülke genelinde en azından yakın bir gelecekte organize bir dolandırıcılık vakasının beklenmediği belirtildi.

Açıklamanın ana satırbaşları ise şöyle:

""Maliye Bakanlığımız ile ortak yürütülen çalışma neticesinde, yeterli birikimi bulunan son 14 vatandaşımızın da paralarını Fatih Terim Fonu'na kaptırdığı anlaşılmıştır. Bunlar dışında dolandırılmaya yetecek kadar birikimi olan ya da o miktarı bankadan borç alabilecek kredi notuna sahip herhangi bir vatandaşımızın kalmadığı netlik kazanmıştır.

Gelinen durum itibariyle en azından görünür bir gelecekte işlevsiz kalacağı açık olan Asayiş Şube'ye bağlı Dolandırıcılık Büro Amirliği'nin lağvedilerek personelinin ihtiyaç görülen şubelere dağıtılması yönünde karara varılmıştır. Vatandaşlarımızdan, kendilerini polis, savcı ya da asker olarak tanıtıp para sızdırmaya çalışan dolandırıcılara da durumu izah etmelerini rica ediyoruz. Onlar da boşuna uğraşmasın artık.

Kamuoyuna saygılarımızla.

Emniyet Genel Müdürlüğü""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=417194
ZT0082,"20 Yıl Önce Emekli İkramiyesiyle Ev Alıp Maaşıyla Üniversitede Çocuk Okutabiliyorken Şu An Marketten Beyaz Peynir Alamayan Muzaffer Yiycek(68), Futbolcuların Enayiliğine Şaşırıyor: ''İnsan soyulduğunu nasıl anlamaz?''","Gündemi meşgul eden Fatih Terim Fonu skandalında futbolcuların rastgele kağıtlara imza atarak milyonlarca doları bir bankacıya teslim etmelerinin yankıları sürerken, verdiği oylar neticesinde marketten beyaz peynir alamaz hale düşen Muzaffer Yiycek(68) de bir insanın bu kadar enayi olabilmesine anlam veremeyenler arasında...

20 yıl önce emekli ikramiyesiyle aldığı, asgari ücretin 2 katı tutarındaki emekli maaşıyla da geçindirip üniversitede çocuk okuttuğu ve an itibariyle temel ihtiyaçlarını bile karşılayamadığı evinde konuyla ilgili olarak açıklamalarda bulunan Yiycek ""Koca koca adamlar resmen bütün ellerindeki her şeyi boş vaatler karşılığında teslim etmişler. Hiç mi çevrelerinde bir uyaran, sen napıyorsun diyen olmamış? Bir de bu olay aylarca sürmüş bak. Ha bugün ha yarın ödiycem paranızı, uçacaksınız kaçacaksınız şahlanacaksınız diye diye çocuk gibi oyalamış hepsini. Enayilere bak ya soyulduklarını bile anlamamışlar. Hayret edilecek bir olay"" sözleriyle yaşadığı şaşkınlığı aktardı.

Parasını kaybeden futbolculara kesinlikle acımadığını da sözlerine ekleyen Yiycek, ""Ben o bankacı kadına hiç suç bulmuyorum. Bunlarda bu saflık varken o almasa başkası alırdı paralarını zaten. Eşek olana semer vuran çok olur."" derken, maalesef Türkiye'de iki güzel vaatle gaza gelip kandırılmaya musait çok fazla sayıda bilinçsiz insan olduğunu da sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=417125
ZT0083,Meteoroloji'den Kritik Uyarı: ''Seneye %80'iniz kredi kartı yüzünden icralık olacak... Ha bi de hafta sonu yağmur var...'',"Meteoroloji Genel Müdürlüğü, önümüzdeki yıldan itibaren %80'i aşacak kredi kartı faizleri nedeniyle yurt genelinde yoğun bir haciz ve icra dalgası beklendiğini belirterek vatandaşları uyardı: ""Yapabiliyorsanız borcunuzu kapatmaya bakın. Ha bir de hafta sonu fırtına ve yağış var, ona da dikkat edin...""

Özellikle Mart ayındaki yerel seçimlerden sonra etkisini daha da artıracak olan faiz artırımlarıyla birlikte yüksek enflasyon ve işsizliğin Marmara, Ege, Karadeniz, Akdeniz, İç Anadolu ile Doğu ve Güneydoğu Anadolu'da yaşamı olumsuz yönde etkileyeceği belirtilen açıklamada, aylık geliri 3000 ABD dolarının altında olanların mecburi haller dışında evden çıkmamaları ve hala yapabiliyorken erzak stoğu yapmaları gerektiği de önemle hatırlatıldı.

Açıklamada olumsuz ekonomik koşulların en az 3 yıl sürmesinin beklendiğinin de altı çizilirken, ""Koşulların tekrar mevsim normallerine dönmesi için ücretli çalışan herkesin bir şey alamayacak hale gelmesi gerekiyor. Şansınız var da memursanız ya da çalıştığınız şirket iflas etmeden ayakta kalmayı başarabilirse bu süreci şimdiye dek hiç sürünmediğiniz gibi sürünerek atlatabilirsiniz ama onun için de kredi borcunuzun olmaması lazım. Yoksa şimdiden icra takibi süreciyle ilgili bilgi edinmeye başlayın"" ifadelerine yer verildi.

Kredi kartı borcu olanların önümüzdeki 4-5 aylık süreci iyi değerlendirmesi gerektiğinin de altı çizilen açıklamada, ""Mart ayına kadar seçmen çok kızmasın diye alabildikleri kadar ağırdan alırlar. Ocak'ta son kez maaşlara düzgün bir zam bile yapılabilir. Onunla kapatabildiğinizi kapatın. Sonrası tufan"" denirken, soğuk ve yağışlı havanın da bu süre boyunca muhtemelen etkili olacağı ancak diğer dertleriniz yanında bunun çok da bir öneminin kalmayacağı tahminine yer verildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=417075
ZT0084,"Üç Haftadır Alışveriş Sitelerinin ''Şahane Kasım'' Bildirimleriyle Sınanan Merve Araz(28), Kartında 167 TL Kaldığını Anlatmanın Uygun Bir Yolunu Arıyor...","Kasım ayının başından beri 30'dan fazla alışveriş sitesinin ardı arkası kesilmeyen bildirimlerine maruz kalan grafiker Merve Araz(28), an itibariyle kredi kartında 167 TL'lik limit bulunduğunu ve herhangi bir kampanyadan yararlanmasının mümkün olmadığını anlatmanın uygun bir yolunu arıyor.

Yapılan indirim kampanyaları için çok teşekkür ettiğini ve imkan olsa kesinlikle bu fırsatlardan yararlanacağını belirten Araz, ""Hani bir şeye ihtiyacım olmasa bile sırf bu kadar yoğun ısrar karşısında daha fazla mahçup hissetmemek için bir şeyler alacağım ancak maalesef 167 TL'yle biraz zor görünüyor"" derken, alışveriş sitelerine topluca bir mail atıp kart ekstresini de ekleyerek durumu izah etmeyi düşündüğünü de sözlerine ekledi.

""Hani tek bir yer olsa sırf gönlü olsun diye girip 176 TL'lik bir şey alacağım ama ben şimdi bunların hangi birini memnun edeyim? Birinden alsam öteki darılır. Neticede hepsiyle iyi kötü bir geçmişimiz var"" diyen genç grafiker, cep telefonuna bildirim, sms ve mail yoluyla ulaşan bu şekilde 30'den fazla mağaza olduğunu dile getirdi.

""Alın bu parayı aranızda bölüşün de diyebilirim""

Araz, bir şekilde bu sitelerin yetkililerine ulaşarak kendisiyle daha fazla zaman kaybetmemelerini, mümkünse kartında limit olan diğer müşterilere yoğunlaşmalarının daha faydalı olacağını söylemek istediğini belirtirken, son olarak şunları kaydetti:

""Ya toplu mail atıcam ya gelen SMS'leri yanıtlıycam ya da ofisi yakında olanlar varsa bizzat gidip konuşucam. Bir şekilde benim sesimi duyurmam lazım bu insanlara artık. Ayakkabıyı 2200'den 1990 TL'ye düşürdüğünüz için çok teşekkür ederim ama ben maalesef bir süredir sadece karnımı doyurmaya odaklandığım için bu jestinize karşılık veremiyorum. İnşallah önümüzdeki ay falan yine yaparsanız o zaman tekrar bir konuşalım bu konuyu demem lazım. En olmadı buyrun 176 TL'yi siz aranızda bölüşün demek de bir çözüm. Yeter ki şu iş benden çıksın artık...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=417055
ZT0085,"Hangi Taşı Kaldırsan Altından Ayrı Bir Dolandırıcılık, Zimmet, Mafya, Rüşvet, Kara Para Aklama Hikayesinin Çıktığı Türkiye'nin Ekonomide ''Kör Tuttuğunu Öper (KTÖ) Modeli''ne Geçtiği Açıklandı...","Güzellik merkezlerinden futbol kulüplerine, sosyal medya ünlülerinden belediyelere, yargıdan emniyete kadar her taşın altından ayrı bir dolandırıcılık, rüşvet, zimmete para geçirme, mafya ve kara para aklama hikayesinin çıktığı Türkiye'nin ekonomide ""Kör Tuttuğunu Öper (KTÖ) Modeli'ne geçtiği netlik kazandı...

Hemen her gün farklı sektörlerden farklı dolandırıcılık, haberlerinin geldiği, hakimler ve savcıların birbirlerini rüşvetçilikle suçladığı, İçişleri Bakanlığı'nın günde 2-3 kez ""şu çeteyi çökerttik"" şeklinde açıklama yaptığı, belediyelerin deprem yardımlarına, mafyanın iş insanlarının malına, hükümetinse canı istediği herkesin malına çöktüğü Türkiye, bugün de güne Arda Turan ve çok sayıda ünlü futbolcunun bir bankacı tarafından dolandırıldığı davanın hikayesiyle uyanırken, henüz birileri tarafından dolandırılmamış ya da birilerini dolandırmamış kişi sayısı da toplam nüfusun %6'sına kadar gerilemiş durumda.

Konuyla ilgili olarak ekonomi uzmanları tarafından yapılan açıklamada ise gelinen durumun çöken adalet sistemi ve yüksek enflasyonla birlikte yaşanan fakirleşmenin doğal bir sonucu olduğuna işaret edilerek, bunun da bir çeşit ekonomik model olarak kabul edilebileceğine ifade edildi.

Ekonomik literatüründe ""Kör Tuttuğunu Öper (KTÖ) Modeli"" olarak geçen sistemin ilk bakışta kaotik bir durum olarak algılanabileceğini ancak bunun yanıltıcı olduğunu dile getiren uzmanlar, yakından bakıldığında ise Türkiye'de vahşi doğadakine benzer bir doğal seleksiyon süreci yaşandığının net bir şekilde görülebileceğini belirtiyorlar..

""Ekonomi sınırlı kaynakları var olan nüfus için en verimli şekilde kullanma sanatıdır. Peki herhangi bir anayasal düzen ya da can ve mal güvenliğinin bulunmadığı vahşi doğada bu süreç nasıl işliyor? Yaşadığı ortama daha iyi adapte olan ve rakiplerinin zaaflarından faydalanmayı başaran türler diğerlerini elimine ederek bu kaynaklardan faydalanmaya hak kazanıyor. Doğada dolandırmak ya da suç işlemek diye bir kavram yok. Gidip de et yiyen bir bitkiye 'sen renkli çiçeğinle bu böceği kandırıp yemişsin' diye dava açamazsınız. Doğal seleksiyon der geçersiniz. Ülkemizi de artık eski alışkanlıkları bir kenara bırakıp bu anlayışa göre değerlendirmek gerekiyor"" diyen uzmanlar, bu açıdan ortalama bir Amazon ormanından farkı olmayan Türkiye'nin de benzer bir ekonomik modelle yoluna devam etmesinin son derece normal bir gelişme olduğuna dikkat çekiyorlar.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=417035
ZT0086,"Geçen Yıl Almadığı Her Elektronik Eşya İçin Pişman Olan A.K(28), Teselliyi Yine Troy İndirimlerinde Buldu...","2023 yılını da ‘’Abi param varken alacaktım o elektronik eşyayı, 6 ay önce kaç liraydı şimdi kaç lira olmuş” sloganıyla tamamlamaya hazırlanan A.K(28), son düzlükte teselliyi yine Troy Kasım Ayı indirimlerinde arıyor.

1-30 Kasım tarihleri arasında gerçekleşen Aksesuar Festivali’nden yararlanmak için soluğu troyestore.com’da alan A.K, yıl boyunca kaçırdığı tüm fırsatların acısını çıkarmaya bu kez kararlı olduğunu ifade etti.

“Benim artık bir kere daha keşke zamanında şunu alsaymışım demeye tahammülüm kalmadı. Yüreğim yandı yanacağı kadar. Şu an arasam evin farklı köşelerinden en az 2 tane powerbank çıkarırım ama gerekirse Troy indiriminden 2 tane daha alıp bir kenara koyucam. Kullanmasam bile yatırım olarak dursun bi kenarda. Hoparlör, kılıf, adaptör, ekran koruyucu ne bulursam artık. Arabam yok gerçi ama fiyatı uygun görürsem araç telefon tutucusunu bile kaçırmam. Taktik maktik yok!” sözleriyle bu kez bütçesinin son damlasına kadar sahada olduğunu belirten A.K, hiçbir indirim fırsatını kaçırmamak için ay boyunca açılış sayfasını troyestore.com olarak sabitlediğini de sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=417020
ZT0087,"Yeni Alarko Kombinin Evdeki En Havalı Eşya Olduğunu Fark Eden Nihan Gülrüz(34), Kombiyle Uyumlu Salon Takımı Sipariş Etti...","Eskiyen kombilerini geçtiğimiz hafta değiştirerek yeni Alarko Smart Fit Kombi’ye geçiş yapan Gülrüz ailesi, kapalı balkonda duran kombinin evdeki en havalı eşya olmasının şaşkınlığını yaşıyor.

Basına yaptığı açıklamada, bir kombinin bu kadar estetik olabileceğine bugüne dek ihtimal vermediğini vurgulayan Nihan Gülrüz(34) “Alarko güvenilir bir marka olduğu için gönül rahatlığı ile kombimizi aldık ancak açıkçası seçerken görünüşüne çok da dikkat etmedik. Performanslı çalışsın, az doğalgaz tüketsin, başımızı ağrıtmasın diye bunu aldık. Montaj için servisten geldiklerinde ‘nerede duracak abla?’ diye sordular. Eskisinin yerine yine kapalı balkona takılmasını istedim. Montaj bittikten sonra hatamı fark ettim ama geç oldu” derken, Alarko Smart Fit’in bu kadar şık bir kombi olduğunu daha önce fark etmiş olsa direkt salonun orta yerine monte edilmesini isteyeceğini ifade etti.

“Açıkçası bu kombiden sonra evdeki diğer eşyalara bakınca biraz sinirim bozulmadı değil. Zarafetiyle olsun teknolojisiyle olsun her açıdan eve fazla geldi bu kombi. Mobilyalarım bunun yanında 80’ler mahalle dizisi dekoru gibi kaldı… Ay Wi-Fi’ı bile var!” diyen Gülrüz, Alarko Smart Fit geldiğinden beri evdeki vaktinin çoğunu kapalı balkonda geçirdiğini de sözlerine ekledi.

Gülrüz ayrıca konuyu eşine açtığını ve onun da “Ben de kaç gündür aynı şeyi düşünüyorum, bizim mobilyalar bu yeni kombiye layık değil Nihan. Biz layık mıyız ondan bile emin değilim” sözleriyle kendisini onayladığını aktarırken, o noktadan itibaren kombiyle uyumlu salon takımı arayışına start verdiğini belirtti.

Haber yayına hazırlandığı sırada yeni salon takımı siparişini internet üzerinden veren Nihan Gülrüz, mobilyalar gelene kadar misafirlerini bir süre kapalı balkonda ağırlayacağını da kamuoyuyla paylaştı.

*********************************

Alarko Smart Fit, sadece 82 watt enerji tüketerek, %98’e ulaşan verimi ve EN15502 normuna uyumuyla yüksek performansa sahiptir. Mükemmel bileşenlerle hem şık, hem de kullanırken kazandıran kombi

*********************************

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=417009
ZT0088,"TÜRK-İŞ, Kasım Ayında Kombi Yakmak İçin Gereken Minimum Aylık Geliri 48.600 TL Olarak Açıkladı...","Soğuk ve yağışlı havaların etkisini göstermesiyle birlikte gündeme gelen ""Ev de soğuk ama acaba kombiyi açacak kadar zengin miyim?"" sorusu,TÜRK-İŞ tarafından yayınlanan Kasım ayı yoksulluk ve açlık sınırı raporuyla yanıt buldu. Raporda, Kasım ayı içerisinde en düşük ısıda kombi çalıştırmak için 4 kişilik bir ailenin yaşadığı eve girmesi gereken toplam para miktarı 48.600 TL olarak açıklanırken, bu rakamın düşük ayarda günlük toplam 8 saatlik bir yanma süresine göre hesaplandığı belirtildi.

Yine aynı rapora göre, Kasım ayı içerisinde kombi yakma hakkı kazananların toplam nüfusa oranı %2.6'da kalırken, araştırmaya katılan vatandaşların %47'i ""evde birisi zaturre olana kadar battaniye ile oturmaya sıcak baktığını"" belirtiyor. ""Hele önce bir komşular yaksın, onların ısısıyla bizim ev de ısınır. Alemin enayisi ben miyim?"" diyerek Aralık ayını bekleyeceklerini belirtenler ise nüfusun %51'lik bir kısmını oluşturuyor.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=416990
ZT0089,"Güzellik Merkezlerinde Dönen Parayı Fark Eden Hazine ve Maliye Bakanı Mehmet Şimşek, Devlet Erkanının da Katılımıyla Saç Ekim Merkezi Açtı...","Bir süredir yurt dışında sürdürdüğü ekonomiye kaynak arayışlarından henüz olumlu bir geri dönüş alamayan Hazine ve Maliye Bakanı Mehmet Şimşek, rotayı tekrar yurt içine çevirdi. Son dönemin gözde sektörü olan güzellik merkezlerini mercek altına Şimşek, kendi markası olan ""Herkel Hair by Mehmet Şimşek"" Saç Ekim Merkezi'ni devletin zirvesinin katıldığı bir törenle hizmete açtı.

Saç Ekim Merkezi'nin İstanbul Mecidiyeköy'deki ilk şubesinin açılış töreninde heyecanı gözlerinden okunan Şimşek, ""Bu işte bu kadar para döndüğünü bilsem en baştan para bulucam diye hiç ülke ülke dolaşmazdım. Resmen gözümüzün önündeki fırsatı görmemişiz"" sözleriyle pişmanlığını dile getirirken, ekonomide doğru adımların biraz geç de olsa sonunda atılmaya başlandığını ifade etti.

Güzellik sektöründeki benzer firmaların büyüme oranlarından yola çıkarak önümüzdeki 6 ay içerisinde 60 şubeye ve aylık 1 milyar dolar civarında ciroya ulaşmayı  hedeflediklerini belirten Hazine ve Maliye Bakanı, ""Herkel ismi Cumhur İttifakı'mızın değerli ortağı sayın Devlet Bahçeli'nin fikriydi. Yabancılara güven vermesi açısından sonuna kendi adımı ekledim. Hair'le de globali yakaladık. Bence geleceği çok parlak, muazzam bir marka oldu, Allah utandırmasın"" derken ilk hedeflerinin her zamanki gibi Arap sermayesini Türkiye'ye çekmek olduğunu da sözlerine ekledi.

Şimşek, Arapların para vermeye istekli olacakları şeyin başında saç ekiminin geldiğine ve Türkiye'nin de bu konuda haklı bir şöhreti olduğuna dikkat çekerken, aylardır kovalanan Körfez sermayesinin bu atılımla birlikte kendiliğinden Türkiye'ye akmaya başlayacağını dile getirdi. ""Bundan sonra öyle kapı kapı dolaşmak yok. Artık onlar bizim kapımıza gelip üzerimize dolar atacaklar. Paralarını alıp, saçlarına bandı takıp yollayacağız."" diyerek iddiasını ortaya koyan Şimşek, yatırımcılara güven vermek için tesisin ilk müşterisinin kendisi olacağını da kamuoyuyla paylaştı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=416979
ZT0090,"Anayasa Mahkemesi Tartışmalarını Çok da Bir Şey Anlamadan Takip Eden Onur Ağbaz(41), 7 Yıl Önce Banka Kredisiyle Aldığı Eve El Konulduğunu Henüz Fark Etmedi...","Anayasa Mahkemesi ve Yargıtay arasındaki krizi yarım gözle çok da bir şey anlamadan takip eden Onur Ağbaz(41), 7 yıl önce banka kredisiyle aldığı evi hala kendisine ait sanmaya devam ediyor.

Yeni afet yasasıyla Çevre ve Şehircilik Bakanlığı'na verilen, deprem riski olmayan yerleşim yerlerini rezerv alan ilan etme ve tapulara el koyarak 90 gün içinde tahliye ettirebilme yetkisinin tapu güvencesini ve mülkiyet hakkını ortadan kaldırdığı için Anayasa'ya aykırı olduğunu, Yargıtay'ın çıkışının da yasa iptal edilmesin diye Anayasa Mahkemesi'ni devreden çıkarmayı amaçlayan bir planın parçası olduğunu henüz fark etmeyen Ağbaz'ın, yerel seçim sonrası polis nezaretinde gelecek tahliye emriyle konuya bir nebze daha vakıf olacağı tahmin ediliyor.

İstanbul Beşiktaş'taki evinin bulunduğu araziye çevredeki diğer binalarla birlikte el konularak üzerine yeni bir site ve AVM yapması için AKP'li bir müteaahite devredilmesi ve kendisine Kurtköy civarında en iyi ihtimalle 3 yıl sonra tamamlanacak bir dairenin taksitle satılmasına doğru giden bir evsiz kalma sürecinin henüz başında olan Ağbaz, Anayasa Mahkemesi tartışmalarının bir milletvekilinin hapisten çıkıp çıkmamasıyla ilgili olduğunu düşünmeye devam ederken, yaklaşık 6 sonra kapısına dayanacak müteahhit şirketin elemanlarıyla çıkacak arbedede yiyeceği dayağın da henüz farkında değil.

7 yıl boyunca her ay maaşının yarısından fazlasıyla kredi taksidi ödeyerek sahip olduğu evin artık kendisine değil, adı Cengiz-Kolin-Limak-Kalyon-Rönesans ya da içinde AK sözcüğü geçen başka bir holdinge ait olduğunu ve önümüzdeki yıl bu zamanlar çoktan moloz yığını haline gelmiş olacağını bilmeden birazdan uykuya dalacak olan Ağbaz, herhangi bir can ve mal güvenliğinin olmadığı Türkiye'de para kazanıp bir şeylere sahip olabilmek için sabah 6.30'da uyanarak işe gitmek için hazırlanacak.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=416925
ZT0091,"Ara Eleman Sıfatındaki 3-5 Fenomeni Harcayarak Türkiye'yi Kara Para Aklamada Gri Listeden Çıkarma Mücadelesi, Renkli Simaların da Katılımıyla Tam Bir Görsel Şölen Havasında İlerliyor...","Aniden zenginleşen sosyal medya fenomenlerine yönelik başlatılan kara para aklama soruşturmalarında son olarak Bahar Candan ve kardeşinin tutuklanmasıyla magazinin dozu daha da artarken, Türkiye'yi kara para aklamada gri listeden çıkarmak için başlatılan operasyonlarda ""Peki bunlar kimin parasını aklıyor?"" sorusuna ise henüz sıra gelmedi...

OECD'nin kara para aklama ve terörizmin finansmanına karşı yetersiz önlemler alan ülkeleri dahil ettiği gri listede Arnavutluk, Barbados, Burkina Faso, Cayman Adaları, Cebelitarık, Fas, Filipinler, Güney Sudan, Haiti, Jamaika, Kamboçya, Kongo Cumhuriyeti, Mali, Mozambik, Panama, Senegal, Suriye, Tanzanya, Uganda, Ürdün ve Yemen'le birlikte yer alan Türkiye, acil dış finansman sorununu çözebilmek için kısa süre önce kara parayla mücadele programına start vermişti.

Şu ana dek ara eleman sıfatındaki ucuz fenomenlerin tutuklanmasıyla süren mücadelede gündeme sürekli Tiktok'tan yeni isimler düşerken,  ""Ortada bir kara para, bir de onu aklayanlar varsa, bu paranın esas sahipleri kimler? Türkiye'de bu işler siyasetten destek almadan yapılamaz, o zaman arkasındaki siyasiler kimler? Ara elemanlar aldıkları komisyonla bu kadar zengin oluyorsa esas para tam olarak ne kadar? "" gibi sıkıcı konulara girmeye hiç gerek kalmadan, OECD'nin gidiş yoluna puan vermesiyle gri listeden çıkılacağına dair umutlar da sürüyor.

Konuyla ilgili olarak konuşan İçişleri Bakanlığı'na yakın bir kaynak, ""Yani araba sergisiyse araba sergisi, aksiyon kamerasıyla çekilmiş villa baskını görüntüleriyse en alasından. Akşam twitter'da kim çok konuşuluyorsa, en çok hangi fenomenin görgüsüzlüğü can sıktıysa ertesi sabah kelepçeli fotoğrafları vatandaşımızın önünde. Daha ne istiyorlar bilmiyoruz. İlla patlama sahnesi falan koyun diyorlarsa onu da yaparız."" diyerek Türkiye'nin kara parayla mücadelede, Netflix'e iş satmaya çalışan yapımcılardan bile daha yüksek bir çaba ortaya koyduğuna işaret etti.

Hazine ve Maliye Bakanlığı kaynakları, ise yapılan operasyonları beğenerek takip ettiklerini açıklayarak, ""Biz bile biraz kendimizi kaptırınca Türkiye'de hala işleyen bir yargı sistemi olduğuna, gerçekten hırsızla, arsızla mücadele edildiğine inanır gibi oluyoruz. Vay Bahar Candan zaten belliydi,  vay esas başka bir kız var o acaip zengin oldu işallah onu da alırlar derken kara paranın esas sahipleri aklımıza bile gelmiyor. Olacak gibi ya sanki, ikna edicez dünyayı"" sözleriyle yabancı yatırımcıların da operasyonlardan aynı şekilde etkileneceğine dair iyimser beklentilerini dile getirdiler.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=416920
ZT0092,Açılalı 2 Hafta Olmasına Rağmen Henüz Kimsenin Kara Para Aklama Teklifiyle Gelmediği Güzellik Merkezi'nde Sabırlı Bekleyiş Sürüyor...,"Gündemdeki haberlerden etkilenerek 2 hafta önce büyük umutlarla güzellik merkezi sektörüne giren GUBEAUTY Center'da sabırlı bekleyiş sürüyor. Henüz kimsenin kara para aklamak için kapılarını çalmadığını belirten işletmeci Gamze Uğar(32), böyle giderse sadece güzellik salonu olarak hizmet vermekten duyduğu endişeyi dile getirdi.

Basına yaptığı açıklamada, ""Bilmiyorum belki de ben biraz acele ediyorum ama bu bekleyiş artık sinir bozucu olmaya başladı"" diyen Uğar, açıldığından beri salonuna gelen herkesin gözünün içine baktığını ancak şu ana kadar kara para aklamayı çağrıştıracak herhangi bir talep gelmediğini üzüntüyle dile getirdi.

""Kapıdan giren peeling diyor lazer epilasyon diyor, protez tırnak diyor. Acaba şifreli mi konuşuyor diye 'bildiğimiz tırnak mı?' diyorum. Kaş göz ediyorum. Hani bir umut belki kara paranın komisyonu falan manasında söylüyordur diye ama yok. Ben mi bi şeyi yanlış yapıyorum, dükkanın yerinde mi bir uğursuzluk var, bu dönem kara para piyasası mı durgun anlamadım."" sözleriyle yaşadığı hayal kırıklığını dile getiren Uğar, böyle giderse sadece güzellik merkezi olarak hizmet verip vergiyle, SGK'yla, stopajla uğraşmaktan korktuğunu ifade etti.

Uğar, tesisini açmadan önce kara para aklayarak ayda 3-5 şube açan diğer başarılı işletmecileri dikkatle takip ettiğini belirterek şöyle devam etti:

""617 takipçili bir instagram'ım zaten vardı, bir de yanına tiktok hesabı açtım. Çektiğim banka kredisini saymazsak bu iş için yaptığım en büyük fedakarlık oldu diyebilirim. Güzellik tüyoları ve yemek tarifleri veriyorum. Bazen de şarkı paylaşıyorum. Orada henüz 82 takipçim var ama günden güne büyüyor. Onun dışında bir noktada estetik ameliyet yaptırmam ve Umre'den story atamam gerektiğini biliyorum ama onları para kazandıktan sonra mı yapıyorduk önce mi, ilk hangisini yapıyorduk tam emin değilim. Evli olmadığım için kocamla cilveleşmelerimizi paylaşamıyorum ama kedim var. Onun komikliklerini falan paylaşıyorum. Belki de sorun o yani. Kara para sektörü henüz kendi ayakları üzerinde duran kedili bekar kadınlara hazır değil. Eğer öyleyse kağıt üzerinde onu da halledebilirim. Ama o zaman da adam paraya ortak olmak isteyecek. Off neyse ya du bakalım bi şekilde çözücem bu işi...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=416863
ZT0093,Adalet Bakanlığı'ndan Üniversite Öğrencilerine Müjde: ''İhtiyaç halinde cezaevlerini kolaylıkla KYK yurduna çevirebiliriz. Bir tabela değişikliğine bakar...'',"2024 yılı bütçesinden yeni KYK yurdu yapımına 5 milyar, yeni cezaevi yapımına 13 milyar TL ayrıldığının ortaya çıkmasının ardından bir açıklama yapan Adalet Bakanlığı, cezaevlerinin daha önce olduğu gibi yine ihtiyaç halinde kolaylıkla KYK yurduna çevrilebilecek şekilde inşa edileceğini duyurdu.

Aşırı yüksek kiralar ve özel yurt maliyetleri nedeniyle talep patlaması yaşanan KYK yurtlarında yaşam standartları, ortalama bir E tipi cezaevinin gerisine düşerken, hükümetin barınma krizi yaşayan öğrenciler için yeni yurt yapımına öncelik vermemesi tepkilere neden olmuştu. Konuyla ilgili olarak bir basın toplantısı düzenleyen Adalet Bakanı Yılmaz Tunç, ""Bu tesisler illa cezaevi kullanılacak diye bir şey yok. Zaten hükümetimiz de onu düşünerek yurtları yapan müteahitlere cezaevi müteahitleriyle birebir aynı şartnameyi veriyor. Sadece tabelayı değiştirerek 1 gün içerisinde Sincan E Tipi kapalı cezaevi olur size Sincan 15 Temmuz Demokrasi ve Birlik KYK Öğrenci Yurdu."" sözleriyle öğrencileri rahatlatacak mesajlar verdi.

Tabela değişikliği dışında sadece tehlikeli suçlulular ve gazeteciler için kullanılan tek kişilik hücrelere ekstra ranza atılarak 6-10 kişilik öğrenci yatakhanesine çevrilmesi, kantin fiyatlarının artırılması, yemekhane standartlarının düşürülmesi ve ihtiyaç olan binalara bozuk asansör konulması gibi ufak tefek rötüşlara ihtiyaç olacağına dikkat çeken Bakan Tunç, yeni tesislerde de üniversitelilerin alıştığı standartlara kolaylıkla erişim sağlanacağını ifade etti.

Bir soru üzerine, KYK yurtlarında geçirilen sürenin ileride alınacak olası bir hapis cezasında infaz süresinden düşürülmesi yönünde bir yasa çalışması olduğu iddialarını yalanlayan Bakan Tunç, ""KYK yurdunda öğrencilerimiz maddi durumlarına, hayatta kalma becerilerine ve sabırlarına göre 4 yıl, hatta uzun süre de kalabiliyorlar. Bildiğiniz gibi gazetecilik ya da buna benzer başka bir muhalif suç işlemediği sürece kimse cezaevlerinde o kadar kalmıyor."" derken, bu şekilde bir yasa olması halinde üniversite öğrencilerine borçlu çıkacaklarına dikkat çekti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=416695
ZT0094,"Engin-Dilan Polat ve EGM İşbirliğiyle Düzenlenen ''Kara para aklamada amatör yaklaşımlar - Tiktok'u neden bırakmalıyız?'' Sergisi, Hafta Sonu Boyunca Otomobil Tutkunlarını Ağırlayacak...","Kara para aklama suçlamasıyla göz altına alınan Tiktok fenomeni Engin - Dilan Polat çiftine ait lüks araçlara da el konulurken, Vatan Emniyet Müdürlüğü bahçesinde sergilenen araçlar bu hafta sonu boyunca otomobil tutkunlarının ziyaretine açık olacak.

Polat Çifti ve Emniyet Genel Müdürlüğü İşbirliğiyle Vatan Caddesi üzerindeki yerleşkede düzenlenen sergide otomobilseverler Ferrari'den Mercedese kadar bir çok pahalı markanın son model araçlarını yakından inceleme şansı bulacaklar. Aynı zamanda kara para aklama sektörüne girmeyi düşünen amatör çiftler için de bir atolye çalışması niteliğinde olacak sergide, ""hem organize suç örgütü kurup kısa sürede zengin olayım hem de sosyal medyada milyonlarca takipçim olsun"" hedefinin beraberinde getirdiği riskler eğitmenler eşliğinde vatandaşlara anlatılacak.

Serginin küratörlüğünü yapan İstanbul Emniyet Müdürlüğü Basın ve Halkla İlişkiler Daire Başkanı Caner Kuraz, hafta sonu yoğun bir ziyaretçi akını beklediklerini belirtirken, otomobil tutkunlarına ""Auto Show""ları bile geride bırakacak rüya gibi bir deneyimle birlikte eğitici bir program vaat ettiklerini ifade etti.

""Sergiye gelecek olan vatandaşlarımızın bir noktada 'ömrüm boyunca çalışsam şunların en ucuzunu bile alamam' sonucuna varacaklarını, daha sonra da 'bu kara para işleri nasıl yapılıyor acaba?' diye düşünmeye başlayacaklarını az çok tahmin ediyoruz. Bir yandan 'oh iyi olmuş görgüsüzlere' derken bir yandan onların yerinde ama yakalanmamış bir şekilde olmayı da bütün kalpleriyle isteyecekler. Biz malımızı biliyoruz"" diyen Kuraz, bu doğrultuda aynı hataların tekrarlanmaması için vatandaşları bilinçlendirecek mini bir eğitim programı hazırladıklarını da sözlerine ekledi.

Eğitimlerde temel olarak ""İstediğin kadar arkanda sağlam siyasiler olsun, istediğin kadar gereken yerlere payını vermiş ol. Çok göze batarsan bir noktada patlarsın, kimse de seni kurtaramaz."" bilincinin ziyaretçilere aşılanması hedeflenirken, özellikle sosyal medya bağımlısı amatör kara para aklayıcıların yaptığı temel hatalar da hazırlanan kitapçıklarda ayrıntılı şekilde anlatılacak.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=416650
ZT0095,Cumhuriyet'in 100. Yılı Vesilesiyle 29 Ekim'de Dolar'ı Kısa Süreliğine 24 TL'ye Düşüren Google: ''Sevdiyseniz her milli bayram yapalım...'',"Cumhuriyet'in 100. Yılı kutlamalarına 29 Ekim akşamı kısa süreliğine Dolar'ı 24 TL değerinde göstererek katılan arama motoru Google, talep gelmesi halinde bu uygulamayı her Milli Bayram'da bir gelenek haline getirebileceğini açıkladı.

Konuyla ilgili olarak Google'ın ana şirketi Alphabet'ten yapılan açıklamada ""100. yıl olduğu için bu kez arama motorunun ana sayfasını değiştirmek dışında özel bir organizasyon yapmak istedik. Bunlar ne olsa çok sevinir diye düşünürken aklımıza böyle bir jest yapak geldi. Aslında biraz da güldük çünkü 6 ay önce dolar'ı 24 TL göstersek aynı gün Google Türkiye'den erişime kapatılırdı ehehe... Neyse umarım hoşunuza gitmiştir"" ifadelerine yer verildi.

Anladıkları kadarıyla 100. yıl kutlamalarının ana konseptinin ""Bir süreliğine bütün kurumları çökmüş, hukukun işlemediği, ekonomisi iflasın eşiğinde, kimsenin can ve mal güvenliğinin olmadığı, boğazına kadar uyuşturucu kaçakçılığına, kara paraya, torpile, yolsuzluğa ve rüşvete batmış, demokrasinin ve basın özgürlüğünün olmadığı bir ülkede yaşadığını unutup umutla dolmak"" olduğunu belirten Alphabet şirketi, kendilerinin de bir süre Doları %20 düşmüş şekilde göstererek bu ruha uygun bir jestle kutlamalara katılmayı amaçladıklarını belirtti.

Gelecek olan tepkilere göre uygulamanın bundan sonraki milli bayramlar ve özel günlerde de tekrarlanabileceği ifade edilen açıklamada, ""Kısa bir süre de olsa avunmak istediğiniz başka yalanlar varsa lütfen bize iletin, en çok oyu alanları sırasıyla yapalım. İsterseniz bu önümüzdeki yılbaşında 2001 yılına geri dönmüş gibi gösterebiliiz mesela."" teklifi de gündeme getirildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=416576
ZT0096,Beş Aydır Kapı Kapı Dolaşarak Verdiği Emekler 30 Saniyede Çöpe Yollanan Mehmet Şimşek: ''Neyse ya bana da bir gezme oldu...'',"Cumhurbaşkanı Erdoğan'ın bugün yaptığı ''Hamas terör örgütü değildir"" şeklindeki açıklamayla birlikte Borsa İstanbul %7'lik bir kayıpla çakılırken, açıklama 5 aydır kapı kapı dolaşarak Hamas'ı terör örgütü kabul eden ülkelerden Türkiye'ye yatırımcı çekmeye çalışan Mehmet Şimşek cephesinde ise derin bir sessizlikle karşılandı...

Açıklamayı televizyondan izleyen Hazine ve Maliye Bakanı Şimşek'in bir süre suskun bir halde camdan dışarıya baktıktan sonra çevresindekilerden bir sigara istediği belirtilidi. Bakanlık personelince sigara ve türk kahvesi ikram edilen Şimşek'in ""Neyse ya, bana da bir gezme oldu işte... Baya bir ülke gördüm... Japonya güzeldi bak... Kendi cebimden gitmeye kalksam bugün en az 30 - 40 bin dolar... 5 ay... 5 aydır ben..."" şeklinde kesik kesik cümleler kurduktan sonra hızla odasından çıkarak lavaboya gittiği bildirildi.

Elini yüzünü yıkadıktan sonra odasına geri dönen Şimşek'in ""Bir sonraki görüşmemiz hangi ülkeyleydi?"" diye sorduğunu aktaran Bakanlık kaynakları, gelen ""Yine Araplardan biriyleydi ama tam hangisi bakmamız lazım efendim"" şeklindeki yanıt üzerine ""İşallah Dubai'dir ya. Onların plajları güzel bak... En azından bi suya ayağımız değer"" dediğini ifade ettiler.

Kurmaylarının ""Efendim isterseniz görüşmeleri iptal edelim. Bu saatten sonra boşa yorulmayın siz de"" teklifine olumsuz yanıt veren Şimşek'in ""Yok ya biz yine devam edelim de daha önce gitmediğimiz egzotik ülkelerin yatırımcılarıyla bir araya gelelim artık. Peru'yu ne zamandır görmek istiyorum mesela, orayla bir toplantı ayarlasanıza. Küba da olur bak.... Sonra da bi Tayland yapalım mı çocuklar ne dersiniz?"" sözleriyle ekonomiye dış kaynak arayışına aynı azim ve kararlılıkla devam sinyali verdiği de Ankara'dan gelen bilgiler arasında.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=416427
ZT0097,"''Sosyal medya fenomeni, yakın çevresini 100 milyon lira dolandırıp kaçtı'' Haberi, Hayatı Sorgulattırdı: ''Yakın çevremi en fazla 5000 lira dolandırabiliyorum...''","""Var Böyle Tipler"" kanalıyla tanınan sosyal medya fenomeni Kıvanç Talu ve eşi Beril Talu'nun yakın çevrelerini ve ailelerini 100 milyon lira dolandırıp Portekiz'e kaçtığı iddiası magazin gündemine bomba gibi düşerken, ''ben yakın çevremi dolandırayım desem en fazla ne kadar çarpabilirim?"" sorusunu da gündeme taşıdı.

Haberi öğleden sonra twitter'da okuyan Sinan Kocazlı(29), verdiği ilk tepkinin ""Millette ne çevre var arkadaş!"" olduğunu dile getirdi. Yaptığı ilk hesaplamalarda, iyimser bir hesaplamayala en fazla 20 kişiden oluşan kendi yakın çevresini dolandırmak istese en fazla 5000 TL gibi bir meblağa ulaşabileceğini belirten Kocazlı, ""Onun da 3000'ini annem verir zaten. Vardır onun kenarda köşede 5-10 gram altını. Bir de Oğuz diye bir arkadaş var, geçen sene Almanya'ya göç etti. Bi 300-500 Euro da ondan gelirse gelir. Geri kalanlardan 1000 Lira ya çıkar çıkmaz. Benden para istemezlerse iyi"" sözleriyle sonucun kendisi adına gerçek bir hayal kırıklığı olduğunu ifade etti.

Kocazlı, haberle birlikte bu yaşa kadar yanlış bir çevre biriktirdiği gerçeğinin tokat gibi yüzüne çarptığını söylerken, ""Ben de Kıvanç kardeşim gibi iyi dostlar biriktirdim demek isterdim ama gelinen noktada resmen bir çulsuzlar ve cimriler ordusu biriktirmişim. Bana kaptıracakları parayla gidebileceğim tek ülke Kuzey Kıbrıs Türk Cumhuriyeti. Orada da sokakta yatıp dilenmem gerekiyor. Yazıklar olsun"" diyerek yakın çevresine olan sitemini dile getirdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=416352
ZT0098,Bu Hengamede Hala Kapı Kapı Dolaşıp Para Bulmaya Çalışan Mehmet Şimşek İçin 3 Günlük Yas İlan Edildi...,"İsrail ve Hamas arasında alevlenen çatışmaların ardından İsrail'e tepki olarak başlayan eylemler Türkiye'de de yer yer şiddet olaylarına dönüşürken, dünyanın diken üstünde olduğu bir dönemde hala kapı kapı gezerek sıcak para arayışını sürdüren Hazine ve Maliye Bakanı Mehmet Şimşek için 3 günlük yas ilan edildi...

Yabancı yatırımcılara Türkiye'nin ekonomi politikalarını anlattığı yatırım turları kapsamında bugün (19 Ekim Perşembe) Fransa'nın başkenti Paris'e uğurlanan Bakan Şimşek'in ardından ilan edilen yasla birlikte, Hazine ve Maliye Bakanlığı'nda bayraklar yarıya indirildi.

Konuyla ilgili olarak basına açıklamalarda bulunan ekonomiden sorumlu Cumhurbaşkanı Yardımcısı Cevdet Yılmaz, ""O da farkındaydı durumun ama sanki giderken gözlerinde hala bir umut ışığı var gibiydi. İnşallah 3-5 milyar dolarla geliyorum bu sefer Cevdet ağabey dedi. İnşallah be memetcim diyebildim sadece. Öyle sessizce vedalaştık. Ne diyim ki... İnsanın gerçekten yüreği parçalanıyor."" sözleriyle yaşanan dramatik anları aktardı.

Mehmet Şimşek'in para bulabilmek için dünyayı bir tur gezmesinin ardından 2. turda daha tecrübeli ve özgüvenli bir şekilde yola çıktığını ancak bu kez de Ortadoğu'nun karıştığını belirten Yılmaz, ""İnsanda biraz da şans olacak. Arkadaşımız tam havaya girmişken talihsiz bir şekilde 3. dünya savaşının eşiğine geldik. O yetmedi ülkenin içi de karıştı. Gazze aşkına cam çerçeve indirip askere polise saldıranı, NATO üssünü basanı, Türkiye savaşa girsin diye kendini yırtanı derken şu saatten sonra 3 kuruş döviz gelecekse artık o da yalan oldu. Ne diyim, olmayınca olmuyor işte..."" derken, yas çerçevesinde Hazine ve Maliye Bakanlığı ile Merkez Bankası'nda tüm eğlence ve sosyal faaliyetlere 3 günlük ara verildiğini de kamuoyuyla paylaştı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=416328
ZT0099,"Rapor: Shit Coin'e Yatırılan 100 Dolar, Bu Kış Doğalgaz Faturasını Ödeme Konusunda Yapılan En Gerçekçi Plan...","Kısa ve uzun vadede bütün planlarını sosyal medyada çokça söz edilen bir shit coin'e yatırdığı 100 dolar'a bağlayan Umut Öcekler(28), yatırımının en azından bu kış doğalgaz faturasını ödeyeceğine kesin gözüyle bakıyor.

Yaklaşık 2 hafta önce yatırdığı paranın an itibariyle 102 dolar ettiğine dikkat çeken Öcekler, esas gelir beklentisinin 10.000 dolar olduğunu belirterek ""Bunun için kesin x500 olacak diyolar ama benim o kadarında gözüm yok şahsen. Hesapta 10.000'i gördüğüm anda çıkarım. Allah bereket versin"" sözleriyle yatırımına dair kafasındaki yol haritasını paylaştı.

""Önümüzde bir boğa piyasası var. Varmış yani öyle diyorlar. Bu coin'in hem market cap'i düşük olduğu için az bi para girişiyle bile rahatlıkla pump yapar. Oradan sonra zaten FOMO başlar. Işığı gören gelir"" diyerek kripto para piyasasına girdiği 3 Ekim tarihinden itibaren öğrendiği tüm sözcükleri cümle içinde kullanan başarılı girişimci, en kötü ihtimalle x3 yapacağına inandığı coin'in alternatif planlar olan ""banka soymak"", ""maltepe sahilinde doğalgaz sondaj çalışması yapmak"", ""sayısal loto oynamak"" ve ""maaşına zam istemek"" arasında doğalgaz faturasını ödemeye en yakın aday olduğunu ifade etti.

Öcekler, bilinçli bir yatırımcı olarak takip ettiği 6 ayrı youtube kanalı, 20 kadar twitter hesabı ve üye olduğu 8 telegram grubuyla piyasaları an be an yakından izlediğini belirtirken, ""Bu ay mont almak için yuırdığım sermayeyi bu işe yatırdığım için hafif bir tedirginlik yok değil tabii ama bu iş çelik gibi sinirlere sahip olmayı gerektiriyor zaten. Dün mesela param 89 dolara düştü. Hafif bir titreme geldi bana. O an işte panik yapıp satsam şimdi 2 dolar karda olamayacaktm. Velhasıl yüreği dayanmayan hiç girmesin bu piyasaya. Öyle kolay değil bu işler"" sözleriyle kripto para dünyasına yeni gireceklere tavsiyelerde bulunmayı da ihmal etmedi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=416289
ZT0100,"Tahliye, Takipsizlik ve Erişim Engelleme Kararlarının Mahkeme Çıkış Fiyatına Bu Gece Yarısından İtibaren Geçerli Olmak Üzere %3.4 Oranında Zam Yapılacağı Açıklandı...","Yargıda rüşvet iddialarının ardından geçtiğimiz günlerde yayınlanan tahliye, takipsizlik, yurt dışı çıkış yasağı kaldırma, erişim engeli ve içerik çıkarma tarifelerine bu gece yarısından itibaren geçerli olmak üzere %3.4 oranında zam yapılacağı açıklandı. Zamlar, kararın mahkeme çıkış fiyatına yansıyacak...

Buna göre 500.000 TL olan tahliye kararının yeni fiyatı 517.000 TL'ye yükselirken, 100.000 - 200.000 TL  arasında değişen içerik engelleme kararları 103.400 TL - 206.800 TL aralığında, 150.000 TL'ye kaldırılan adli kontrol şartı 155.100 TL'ye kaldırılacak. Yurt dışı çıkış yasağında ise yurt dışına kaçması gerekenin maddi olanaklarına göre serbest fiyat uygulaması devam edecek.

Yargıdaki rüşvet tarifelerine gelen zammın dövizdeki ve akaryakıt fiyatlarındaki zammın bir yansıması olduğuna dikkat çeken uzmanlar, ""Neticede hakimin, savcının bindiği araç su yakmıyor."" görüşünde birleşirlerken, yılbaşında yapılacak yeniden değerleme zamlarıyla birlikte mevcut fiyatların %40 ile %60 arasında artacağına işaret ediyorlar. ""Halen süren bir davası olan vatandaşlarımız eğer imkanları varsa rüşvetlerini yeni yıla girmeden önden versinler yoksa bu fiyatları da mumla arayacaklar"" uyarısında bulunan uzmanlar, henüz mahkemelik bir işi olmayan ancak suç işlemeye niyeti olan ya da hayatında bir kez olsun kafasına göre internetten bir içerik kaldırma keyfini yaşamak isteyenlerin ise zamlı fiyatlardan etkilenmemek için önümüzdeki 2 ayı iyi değerlendirmeleri gerektiğini ifade ediyorlar.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=416247
ZT0101,"Hafızasında Yeterince Gereksiz İnternet Ünlüsü Barındıran Mine Ezgit(27), Dilan Polat'ın Kim Olduğunu Öğrenmemeye Kararlı...","Özel olarak ilgilenmediği halde gereksiz internet ünlülerine dair bilgilerin bir şekilde beynine yerleşmesine engel olamayan Mine Ezgit(27), nöronlarını bir süredir adını sıkça duyduğu Dilan Polat ve kocasıyla meşgul etmemek için zorlu bir mücadele veriyor.

Ezgit, bir kaç kez twitter tt listesinde rastladığı ""Engin Polat"" ve ""Dilan Polat"" gibi tag'lere tıklamamak için bugüne dek ciddi bir irade ortaya koyarken, bir saat kadar önce ""Bu kadın kim ya? Gerçekten soruyorum :)"" şeklinde tweet atarak ilk tehlike sinyalini verdi.

Ünvanı tehdit altında

Gün aşırı bir ""uçak aldı uçak verdi"", ''ekrana tükürdü'', ''maliye inceleme başlattı'', ''MASAK harekete geçti'' haberiyle gündeme gelen Polat isminden kaçmanın giderek daha zorlaştığını ve böyle giderse artık kim olduğunu öğrenmemenin imkansız hale geleceğine dikkat çeken talihsiz kadın, içinde bulunduğu tehlikeyi şu sözlerle aktardı:

""Aynısı daha evvel Şeyma Subaşı için olmuştu. Sonra Asena Atalay, Can Yaman, daha sonra da Bahar Candan. Bunların hepsi için ilk ortaya çıktıkları günlerde 'O kim ya? :)' dedim, herkes onları konuşurken magazinle falan hiç işim olmadığını göstermeme büyük yardımları dokundu ama sonra bir şekilde fazla gündeme gelince artık mecburen kim olduklarını öğrenmek zorunda kaldım. Elimde şu an bir tek bu Polatlar  var. Allah muhafaza onlar da giderse ne yaparım bilmiyorum...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=416224
ZT0102,5000 TL Emekli İkramiyesine Hak Kazanan Muzaffer Yücep(62)'in Telefonu Dünden Beri Susmuyor: ''Meğer ne çok akrabam varmış...'',"Cumhurbaşkanı Erdoğan'ın duyurduğu, çalışmayan emeklilere bir kereye mahsus 5000 TL ikramiye müjdesinin ardından büyük ikramiyeye hak kazanan talihlilerden Muzaffer Yücep(62)'in hayatı bir gecede değişti...

İkramiyeye hak kazanan 417 kişiden biri olduğunun netleşmesiyle birlikte evde büyük bir sevinç ve coşku olduğunu belirten talihli emekli, ""Ben rakamı duyunca havaya zıpladığımı hatırlıyorum. Oradan sonrası yok. Bayılmışım. Eşim sağolsun kolonyayla falan kendime getirdi. Sonra da birbimize sarılıp evde halay çektik. Bugünü çok bekledik, çok çile çektik ama hepsine değdi"" sözleriyle duygularını aktardı.

Önce haberi alan komşuların, sonra da akrabaların ziyarete geldiğini söyleyen Yücep, ""Sağolsunlar hepsi sevincimizi paylaşmaya geldiler. Bazılarının durumu iyi değildi, onlara da yardım sözü verdim. Zaten 'Bu saatten sonra verecekleri zammın da a... k.... 5 kuruş para gelirse bir fakiri doyuracağım' diye adağım vardı"" derken dünden beri telefonlarının da susmadığını ifade etti.

""Memleketten kaç yıldır görüşmediğim akrabalar bile aradı. Bu kadar çok akrabam olduğunu ben de bilmiyordum. Daha para elimize geçmeden böyleyse 5000 TL'yi aldığımızda ne olacak düşünemiyorum"" diyen Yücep, parayı nasıl değerlendireceğiyle ilgili bir soruyu ise şöyle yanıtladı:

""Ona henüz karar vermedim. Şu an her şey çok yeni benim için. Bir kaç bankadan aradılar, faiz için pazarlık ediyoruz bakalım. Onun dışında oğlum borsaya girmekte ısrarcı ama o işlerden pek anlamıyorum. Bu kış doğalgaz yakamayız diyordum, şimdi 180 dolar yapıp çok soğuk olduğunda doğalgaz faturası için de kenarda tutabilirim. Ama hepsinden önce eşimin ne zamandır bi kuşbaşı özlemi vardı. Bi yarım kiloyla onu sevindireceğim. Şimdi diyecekleri ki Muzaffer parayı görünce hemen hovardalığa başladı. Desinler be, bi daha mı gelicez dünyaya...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=416168
ZT0103,İsrail'i Protesto İçin Toplanıp ''Mehmetçik Gazze'ye'' Sloganı Atan Arap Sığınmacılar: ''Biz giderdik de işte saç ekimi randevumuz var...'',"İsrail ve Filistin arasında yaşanan çatışmaların ardından Türkiye'nin çeşitli yerlerinde toplanarak İsrail karşıtı gösteri yapan Suriyeli Arap sığınmacılar, ""Mehmetçik Gazze'ye"" sloganlarıyla Türk askerini çatışmalara müdahaleye çağırdılar.

Kendi ülkelerindeki savaştan kaçarak 10 yıldır Türkiye'de bedava yaşayan Suriyeli Arapların, Türk askerini savaşa yollama çağırısı kamuoyunda ""Madem bitiniz o kadar kanlandı, s.ktirin gidin kendiniz savaşın"" tepkilerine yol açarken, eleştirilere yanıt için Mülteci dernekleri tarafından bu sabah bir basın toplantısı düzenlendi.

Öncelikle Türklere tanınmayan toplantı ve gösteri yürüyüşü hakkını kendilerinden esirgemediği için İçişleri Bakanlığı'na teşekkür eden Suriyeli Sığınmacılar Derneği Sözcüsü Hamza El Muhariri, Araplara yönelik ""O kadar hevesliyseniz kendi ülkeniz için niye savaşmayıp da kaçtınız?"" şeklindeki çıkışları ise ırkçılık olarak nitelendirdi.

""İhtiyaç olursa biz de gider savaşırız, konu o değil ama işte burada kurulu düzenimiz var. Bırakıp da gidemiyoruz ki"" diyen Muhariri, dernek üyesi sığınmacılara bu konuda çağrıda da bulunduğunu ancak şu an musait durumda hiçbir Arap kardeşlerinin bulunmadığını üzülerek ifade etti. ""Arkadaşlarımızın bir kısmının önümüzdeki haftalarda saç ekimi randevusu var. Bir kısmı da yeni ektirmiş, onun iyileşme sürecinin bitmesini bekliyorlarmış. Bitsin bakarız dediler."" sözleriyle Suriyeli Araplardan aldığı yanıtları aktaran Muhariri, geri kalanların ise nargile kafede buluşmak için verilmiş çok önemli sözleri olduğunu dile getirdi.

Bu yoğunlukta İsrail protestosu için yeterli adam sayısını toplamalarının bile bir başarı olduğuna dikkat çeken Muhariri, ""Gerçi onu da adam başı 500 TL vererek başardık ama neyse, para bizim cebimizden çıkmadığı için çok sorun olmadı"" ifadelerine yer verdi. Açıklamalarının ardından Türk askerinin Filistine'e gidip kendileri için savaşması gerektiğini bir kez daha vurgulayan Suriyeli Sığınmacılar Derneği sözcüsü, ""Nasılsa sınırları beklemek gibi bir meşguliyetleri yok. Burada boş duracaklarına gitsinler işte, ne var yani? Bizim her birimizin en az 4-5 tane küçük çocuğu var. Onları babasız mı bırakalım? Bu hangi vicdana sığar?"" sözleriyle de taleplerinin arkasında olduklarını ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=416118
ZT0104,"Harcamalarını Düzenli Olarak Kısan Genç Bankacı, Farkında Olmadan Avcı-Toplayıcı Yaşama Geri Döndü...","Üst üste gelen zamlar ve vergiler nedeniyle hayat standardı düzenli olarak düşen Taylan Görker(29), tam ne ara avcı-toplayıcı yaşama geri döndüğünü hatırlamıyor. En son evde kendi tütün ve buğdayını yetiştirip birasını yaparak tarım toplumuna geçtiğini ancak bir süre sonra bunların da maliyetli gelmeye başladığını belirten genç bankacı, ""Sonra ne oldu bilmiyorum. Kendimi sitenin bahçesinde taşla yonttuğum bir mızrakla kuş avlarken buldum..."" sözleriyle geldiği noktayı aktardı.

3 yıldır bir bankada uzman yardımcısı olarak çalışan Görker, mesai saatleri içerisinde halen normal işine gittiğini, geri kalan süreyi ise hayatını devam ettirebilmek için doğada (oturduğu sitenin bahçesi, Maçka parkı vs) bulduğu otları toplayıp yabani hayvanları avlayarak geçirdiğini söyleyerek şöyle devam etti:

''İşler nasıl bu hale geldi bilmiyorum. Önce haftada bir dışarı çıkıyordum onu ayda bire indirdim. Masraflarımı düşürmek için sigaradan sarma tütüne geçtim. Sonra dışarıda içmeyi tamamen bırakıp evde kendi biramı yapmaya başladım. Balkonda ufak tefek sebze meyve yetiştererek de mutfak masraflarını epey azaltmıştım aslında ama bir süre sonra bunlar da yetmemeye başladı. Neticede tohumu, tütünü, bira mayası bunlar da hep masraf. Biraz araştırmayla hepsini doğadan direkt kendim toplayabileceğimi fark ettiğim sıra sanırım toplayıcılığa geçtim. Avcılık da o ara açlıktan gözümün döndüğü bir güne denk gelmiş olabilir. Tam net hatırlamıyorum...""

Halinden memnun

Görker, 3 yıl içinde orta sınıf bir beyaz yakalıdan önce çiftçiye sonra da part-time avcı toplayıcıya dönüşmenin kendisini de şaşırttığını vurgularken, geldiği noktadan pek şikayetçi olmadığını da sözlerine ekledi. ""Bi defa doğal besleniyorum o bir. Ayrıca doğru bitkiyi bulmak ya da gözüme kestirdiğim bir hayvanı yakalamak için bazen saatlerce yürüdüğüm oluyor. 2-3 yıl önce hala böyle şeylere harcayacak param varken spor salonuna senelik para verip 2 defa gittikten sonra bir daha uğramayan adamdım ben"" diyen genç bankacı, yeni yaşam tarzıyla birlikte daha sağlıklı ve güçlü bir bireye dönüştüğüne işaret etti.

Şu an en önemli sorununun İstanbul sınırları içerisinde avlayabileceği kürklü hayvan bulmak olduğunu söyleyen Görker, ""Malum kış geliyor. Bu sene kombi de yapabilecek gibi durmuyorum. Şöyle büyük bir ayı ya da 2-3 tane tilki indirsem yeter bana"" derken, bu meseleyi de önümüzdeki hafta sonu Darıca Hayvanat Bahçesi'ne kadar yürüyerek çözmeye çalışacağını belirtti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=416096
ZT0105,"Kışlık Montun Cebinden Çıkan Maske, Fırsat Verilirse Yeni Koronavirüs Varyantına Karşı da Göreve Hazır...","Son 3 yıldır olduğu gibi bu sonbaharda da kışlık montun cebinden çıkan emektar tıbbi maske, fırsat verilirse yeni koronavirüs varyantına karşı da göreve hazır olduğunu açıkladı.

Düzenlediği basın toplantısında geçen yıl fazla forma şansı bulamamış olmasına rağmen hala formda olduğunu ve biraz tozlanıp eprimek dışında önemli bir sakatlığının bulunmadığını belirten tecrübeli maske, ""Tabii son noktada hocamızın takdiri ama özellikle toplu taşıma mevkiinde etkili olacağıma inanıyorum."" sözleriyle kendisine güvenenlerin yüzünü kara çıkartmayacağını vurguladı.

Emektar maske, Bir soru üzerine yeni virüsü tanımadığını ancak eskisinin varyantı olması nedeniyle kısa sürede rakibi çözeceğine inandığını ifade ederken, basın toplantısında sözü sahibi Ozan Aycır(33)'a bıraktı. ""Kendisinin hale o cepte olduğunu görünce biraz şaşırmadım desem yalan olur. Ben artık bu yıl yine eskisi gibi 20 lira falan çıkar diye bekliyordum. Açıkçası sürpriz oldu"" sözleriyle maskenin vefasından ekilendiğini belirten Aycır, önümüzdeki günlerde duruma göre kendisine tekrar forma şansı verebileceğini belirterek teklife açık kapı bıraktı.

""Metrobüste, markette falan tek tük maske takanları görmeye başladım. İçerdekilerin yarısı da öksürüp tıksırıyor. Şirketin yarısı da aynı şekilde grip gibi bi şeyler. Muhtemelen ben de kapmışımdır ama şimdilik bir şeyim yok gibi. Bakalım, kısmet..."" diyen Aycır, kesin karar için etrafta maske takanların sayısının biraz daha artmasını beklediğini de sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=416074
ZT0106,"Maaşın Yatması ile Kira, Faturalar, Kredi Kartı Minimumu Ödemesi Arasında Geçen 4 Dakikalık Refah Döneminin Tadı Doya Doya Çıkarıldı...","Bu sabah 10.30 itibariyle maaşı hesabına yatan Mert Tanay(27), bankanın mobil uygulamasından bakiyesine bakarak özgüven ve serotonin depoladığı 4 dakikanın ardından aylık düzenli ödemelerini yaparak sıfıra inme sürecine start verdi. Genç grafikerin paraya fazla alışmamak için bilerek uzatmadığı süreç, aynı zamanda önümüzdeki 30 gün boyunca yaşayacağı en uzun refah ve bolluk dönemine denk geliyor...

Maaşın yattığını işaret eden ""hesabınıza para girişi olmuştur"" sms'ini alır almaz kendisine bir keyif kahvesi koyan ve bilgisayar ekranın başına geçen Tanay, ay boyunca ilk ve son kez göreceği 5 haneli rakamı doya doya izlemek için bankasının mobil uygulamasına giriş yaptı. Genç grafiker, hesap bakiyesinde gördüğü rakamla birlikte gelen SMS'in doğruluğundan emin olarak iyice rahatlarken, vücudundaki serotonin hormonu seviyesi de son 30 günün zirvesini gördü.

Kulaklığını takarak Youtube'dan neşeli bir müzik seçtikten sonra banka uygulamasına geri dönen Tanay, müziğe kafasıyla ve parmaklarıyla eşlik edip leş gibi kahvesinden bir kaç yudum alarak ekrandaki rakamı mutlulukla izledi.

Bir süre o para tamamen kendisine ait olsa yapabileceği şeyleri düşünen Tanay, bakiyeye son bir kez baktıktan sonra ''Bu para beni bozmasın"" endişesiyle kendini toparlayıp ""EFT ve Ödemeler"" menüsüne geçiş yaptı.

Haber yayına hazırlandığı sırada hesap bakiyesinin hızla 520 TL seviyelerine doğru gerilemesiyle birlikte genç grafikerin 4 dakikalık refah döneminin de sonuna gelinirken, Almanya'ya göç hayaliyle kandaki serotonin oranını kritik seviyenin üzerinde tutma mücadelesi ise kaldığı yerden devam ediyor.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=416043
ZT0107,"İki Haftadır İç Sıkıntısıyla Boğuşan Gamze Yücek(30) Emin Olamıyor: Sonbahar Depresyonu mu, Bi Şey Retrosu mu Yoksa Normal Fakirlik mi?","İç Mimar Gamze Yücek(30) cephesinde Eylül ayının ortalarından itibaren şiddetini giderek artıraran iç sıkıntısı ve bunalma hislerinin nedeniyle ilgili belirsizlik sürüyor. Başlangıçta yaşadığı şeye sonbahar depresyonu teşhisi koyan Yücek, internette okuduğu bir kaç yorumun ardından sorumluluğu gökyüzünde retro yapan bi şeylere yüklerken, ay sonunun gelmesiyle kendini daha da güçlü hissettiren fakirlik de öne çıkan ihtimaller arasında.

Yücek, yakın çevresinde kiminle konuştuysa hepsinde benzer bir iç sıkıntısını olduğunu, bu yüzden mevsimsel ya da astrolojik nedenlerden kaynaklanan genel bir sorun olduğundan neredeyse emin olduğunu belirterek şöyle devam etti:

""Kesin sonbahar depresyonu, üzerine bir de merkür mü jüpiter mi artık birinin gerilemesi gelince daha da ağır yaşıyoruz diyordum. Bu sabah bir dışarı çıkıp kahve içeyim de kafam dağılsın diye düşünürken cebimde 70 TL olduğunu fark edince o kadar da emin olamıyorum artık. O parayla yapabileceğim maksimum etkinlik köşedeki markete gidip ekmek ve ucuzundan çikolata almak. Ekmek hafta sonu yemek için, çikolata da çayın yanında ne kadar kafa dağıtırsa artık. 70 değil de 700 olsa mesela, en az bir 3-4 saati kurtarırdı. 7000 olsa internetten alışveriş falan yapardım hiçbir şeyim kalmazdı. 2-3 gün de kargo beklerken mutlu olurdum. Yani heralde. Bilemiyorum, kesin canımı sıkacak bi şey olurdu o ara da ya...""

Konuyla ilgili olarak Türkiye Psikiyatri Derneği'nden yapılan açıklamada ise özellikle yazdan sonbaharda geçişte yoğun olarak görülen iç sıkıntısı ve bunaltı gibi hislerin sıklıkla sonbahar depresyonu ile karıştırıldığı ifade edildi.

""Eğer aylık geliriniz Eylül 2023 itibariyle 70.000 TL ve üzeri değilse sizinki muhtemelen genel fakirlik depresyonudur. Endişelecek bir durum yok. Yani var da endişelenmenizin bir faydası yok. Herhangi bir can ve mal güvenliğinizin olmadığı, ekonomisi çökmüş bir ülkede yaşayanlar için normal bir durum. Ha buna rağmen kendinizi iyi hissediyorsanız o zaman en yakın sağlık kuruluşuna başvurun. O da artık ne zamana randevu verirse. Kısmet..."" denilen açıklamada, kendisinde bu tarz belirtiler olduğundan şüphelenen vatandaşların öncelikle banka hesaplarını kontrol etmeleri gerektiğine dikkat çekildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=416018
ZT0108,2003'te İptal Ettiği Ek MTV'yi 2023'te Onaylayan Anayasa Mahkemesi: ''O zaman Türkiye bu kadar iflas etmemişti. Arabanıza el koymadıklarına şükredin...'',"2003'te çıkarılmaya çalışılan Ek MTV düzenlemesini Anayasa'ya aykırı olduğu gerekçesiyle iptal eden Anayasa Mahkemesi'nin tam olarak aynı düzenlemeye 2023 sonra onay vermesi tepkilere yol açarken, konuyla ilgili olarak Anayasa Mahkemesi'nden de açıklama gecikmedi.

Türkiye'nin 20 yılda aldığı mesafeye vurgu yapılan açıklamada ""O zaman Türkiye'nin bu paraya o kadar fazla ihtiyacı yoktu. Ekonomi de şimdikinden çok daha iyi durumdaydı. Şu an bu vergiden gelecek para çok önemli. Yani önemliymiş, bize öyle iletildi."" denirken, ayrıca 20 yıl önce iyi kötü bir hukuk devleti olan Türkiye'de mahkelemelerin yasalara göre karar verme mecburiyeti olduğuna da dikkat çekildi.

""Hadi diyelim biz bu düzenlemeyi yine iptal ettik. Kim bizi dinleyecekti? Yine sizden o vergiyi bir şekilde alacaklardı. Böyle en azından görünüşü kurtarmış olduk."" denilen açıklamada, iktidarın işine gelmeyen konularda kıytırık bir yerel mahkemenin bile Anayasa Mahkemesi'ni takmadığı sayısız örnek bulunduğuna işaret edildi. Gelinen noktada yarın ""Bu vergi de yetmedi, herkes arabasının anahtarını en yakın polis karakoluna teslim etsin. Bütçe açığını kapatmak için satıcaz"" şeklinde bir Cumhurbaşkanlığı kararnamesi çıksa bunun önünde duracak herhangi bir mahkeme ya da kurum olmadığı da bir kez daha hatırlatılırken, ""Adamlar size arabanızı bağışlamış, teşekkür edeceğinize mızmızlanıyorsunuz. Bunun adı, kimse kusura bakmasın, nankörlüktür"" ifadelerine yer verildi.

Açıklamada ayrıca aynı vergiyi 2. kere isteyecek hale düşmüş bir ekonomiyle birlikte yargı bağımsızlığı olmadığı için doğal olarak kimsenin can ve mal güvenliğinin de bulunmadığı bir Türkiye'nin  de milli iradenin bir seçimi olduğunun altı çizlirken, Anayasa Mahkemesi olarak milli iradeye saygının kendileri için vazgeçilmez bir ilke olduğu da bir kez daha vurgulandı.

(Mehmet Yavuz Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415970
ZT0109,"Dün Geceden Beri 9500 TL Altı İş Görecek Cep Telefonlarını Araştıran Ezgi Kuyar(20), 4 Yıllık Telefonunun Pilini Yenilemeye Karar Verdi...","Cumhurbaşkanı Erdoğan'ın dün açıkladığı üniversite öğrencileri için 9500 TL'ye kadar olan cep telefonları ve bilgisayarlarda toplam 5500 TL'ye kadar vergi indirimi müjdesinin ardından heyecanla alabileceği telefonları araştıran Ezgi Kuyar(20), 4 yıllık telefonuyla yola devam kararı aldı...

Konuyla ilgili olarak yaptığı açıklamada ""Kamerası iş görenin hafızası az, hafızası yeterli olanın kamerası çamur gibi, ikisi de iş görecek düzeyde olanın işlemcisi dandik."" sözleriyle araştırma sonuçlarını paylaşan Kuyar, yaklaşık 5000 TL'yi elindekinden daha kötü bir telefon için harcama fikrine şu an sıcak bakmadığını üzülerek ifade etti.

Vergisiz fiyatı 4500 TL olan cep telefonlarını %100'ün üzerindeki vergilerle 9500 TL'ye çıkarmasının ardından bir kereliğine 5000-5500 TL gibi bir fiyata alma imkanı sunan Cumhurbaşkanı Erdoğan'a emekleri için de teşekkür eden Kuyar, ""Nankörlük etmiş gibi algınlanmasın lütfen. Neticede az veren candan yani. Onun da imkanı bu kadarsa demek... Kısmet bir sonrakine artık"" derken, 700 TL'ye bataryasını değiştireceği mevcut telefonunun kendisini daha uzun süre idare edebileceğini de sözlerine ekledi.

Kuyar, bir soru üzerine ÖTV'siz cep telefonu imkanını her şeye rağmen değerlendireceğini belirterek, ""Ancak cep telefonundan ziyade kışlık bot almak için. Bir yerlerden 5000 TL  borç bulabilirsem onunla indirimli telefonu alıp jelatinini açmadan 2. elde 7-8 bine okuturum. Aradaki karla iyi kötü bu kışı çıkaracak bir bot alınır. Fakirsek enayi de değiliz"" sözleriyle de önümüzdeki 2 haftalık yol haritasını açıkladı...

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415955
ZT0110,"Türkiye Dolandırıcılar Birliği, Artan Gıda Fiyatları Yüzünden Kargoyla Salatalık Gönderme Uygulamasına Son Verildiğini Açıkladı...","Önü alınamayan gıda enflasyonu bir sektörü daha bitme noktasına getirdi. Sesini yükselten kesimlerin arasına Türkiye Dolandırıcılar Birliği de eklendi…

Konuyla ilgili bir basın toplantısı düzenleyen Türkiye Dolandırıcılar Birliği Başkanı Hasan Kösek, Türkiye'deki mevcut ekonomik kriz ve enflasyon ortamının etkisiyle yükselen Sebze- Meyve fiyatlarının artık sürdürülebilir olmaktan çıktığını ifade ederek, son 1 yılda salatalığa gelen %200 zam nedeniyle bundan böyle dolandırılan müşterilerin kargo kutularına salatalık koymalarının maddi açıdan imkansız hale geldiğine vurgu yaptı.

""Gerçek ürünü koysak daha ucuza geliyor""

Sektör olarak enflasyondan fazlasıyla etkilendiklerini ifade eden deneyimli dolandırıcı, acil olarak devletten uzanacak yardım elini beklediklerini belirterek şunları kaydetti:

""3 sene önce koronavirüs belası tüm dünyayı etkisi altına aldığında, dolandırma maliyetlerimiz de ciddi bir sıçrama yaptı. Ondan sonra da bir daha kendimize gelemedik zaten. Önceden, 1 ufak kutu ve 1 adet salatalığı ortalama 6 liraya mal ederken, artık bu rakam, kutusu, salatalığı, gönderim ücreti vs derken 60 liralara dayanmış durumda. Hiç dolandırmayıp gerçek ürünü koysak çoğu zaman daha ucuza geliyor. Sektör olarak gerçekten çok ciddi anlamda sıkıntı çekmeye başladık. Bazı arkadaşlarımız mesleği bırakıp, moto kuryeliğe ve korsan taksiciliğe yöneldi. Birçoğumuz iflasın eşiğindeyiz. Hem yurt içi hem yurt dışı tüm dolandırıcılık faaliyetlerimiz durma noktasına gelmiş durumda...""

""Biz batarsak Türkiye batar""

Türkiye ekonomisi içinde kilit bir rol üstlendiklerini ifade eden Kösek, ""Ülkemize dolandırıcılıktan kazandırdığımız döviz girdimiz yıllık 800 milyon doların üzerinde"" diyerek, sektörün ekonomik önemine vurgu yaptı. Kösek, dolandırıcılığın sadece ekonomik anlamda değil, aynı zamanda imkanı olmayan, kıt  kanaat geçinen ya da ölücü diye tabir edilen vatandaşların 300 liraya kahve makinesi, 5000 liraya iPhone alacaklarına inanmalarını sağlayarak kısa süreli bir psikolojik bir rahatlama da sağladığına dikkat çekerken, Hazine ve Maliye Bakanlığı'na acil önlem çağrısında bulundu.

(Kadeh muhafızı Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415864
ZT0111,"Elektriğe Yüzde 30 Zam Geleceğini Öğrenen Araç Sahipleri, Şarj İstasyonları Önünde Uzun Kuyruklar Oluşturdu...","Ekonomi Koordinasyon Kurulu'nca 1 Ekim'den itibaren elektriğe %30 zam kararı alındığının ortaya çıkmasının ardından bataryalarını zamsız tarifeden doldurmak isteyen araç sahipleri şarj istasyonları önünde uzun kuyruklar oluşturdu...

İstanbul Göztepe'de yaklaşık 45 dakikadır kuyrukta beklediğini söyleyen Ozan Kuybaz(36), 3 ay önce elektrikli araç aldığını belirterek ""Benzine para yetiştiremez olunca arabamı satıp elektrikli bir modele geçtim. Genel olarak memnundum ama içimde hep bir şeyler eksik duygusu vardı. Meğer bu kuyruğu özlemişim ben. Şu an daha modern ve çevre dostu bir kuyrukta olmak gurur verici. Üstelik henüz taksiciler olmadığı için fazla kavga da çıkmadı. Ülkemiz her bakımdan gelişiyor"" ifadeleriyle kendilerine bu imkanı sağlayan yetkililere teşekkür etti.

Elektriğe zam haberini alır almaz aracına atlayıp hemen en yakın istasyona doğru hareket ettiğini belirten Sinan Bayarsı(41) adlı vatandaş da ""Açıkçası şimdiden şarj etmek bir işe yarıyor mu emin değilim. Benimkisi biraz alışkanlıktan oldu. %30 zammı duyunca refleks olarak fırladım yerimden. Yanıma yedek bir akü aldım, onu da dolduracağım."" derken şu ana kadar benzin kuyruğuyla hemen hemen aynı tadı yakaladığını da sözlerine ekledi.

Konuyla ilgili olarak Enerji Bakanlığı'ndan yapılan açıklamada ise şarj istasyonu kuyruğunun elektrikli araca geçiş sürecinde Türkiye'nin yakaladığı ivmeyi göstermesi açısından sevindirici bir manzara olduğuna dikkat çekildi. Sürücülerin adaptasyon sürelerinin kısaltılması amacıyla bundan böyle elektriğe zam modelini değiştirme yoluna gideceklerinin de müjdesini veren Bakanlık, 2 ayda bir %20-30 zam yapmak yerine haftada birkaç kez %2-3 zam yapılacağını, yapılacak zamların da ""Elektriğin pompa çıkış fiyatına gece yarısından itibaren..."" şeklinde duyurulacağını açıklarken, basın mensuplarından da bundan böyle zam haberlerini depoya giren benzin pompası yerine şarj pompası görseliyle vermeleri konusunda ricada bulundu.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415840
ZT0112,"RTÜK, Dizilerde Sinir Krizi Geçiren Kadın Karakter Sayısına Kota Getirmeye Hazırlanıyor...","İzleyicilerden gelen şikayetleri değerlendiren RTÜK, Türk dizilerindeki sinir krizi geçiren kadın karakter enflasyonuna karşı harekete geçmeye hazırlanıyor. Yeni düzenlemeyle, her bir bölümde kadın karakter başına düşen sinir krizi sayısı 2'yle sınırlandırılırken, toplam sinir krizi sayısı ise 10'u geçemeyecek.

""Çığırından çıktı""

Düzenlemeyi bir basın toplantısıyla duyuran RTÜK Sözcüsü Ali Ekber Tunahanlı, konuyla ilgili olarak uzunca bir zamandır vatandaşlardan ""Çoluğumuz çocuğumuz görüp özeniyor"" şeklinde şikayetler aldıklarını belirterek şöyle devam etti:

""Maalesef bu iş artık çığırından çıkmış durumda. Rastgele bir diziyi rastgele bir anda açtığınızda en fazla 5 dakika içerisinde mutlaka kadın karakterlerden biri sinir krizi geçirip etrafı dağıtıyor. Haliyle bu kadar normal bir şeymiş gibi sık tekrarlanınca özellikle ergen dediğimiz genç kardeşlerimiz de bundan etkileniyorlar. Sırf dizilerdeki gibi makyaj masasını dağıtarak sinir krizi geçirebilmek için ailesine makyaj masası aldıran 14-15 yaşında kızlarımız var. Duyumlarımıza göre dizilerdeki gibi sinir krizi geçirmek isteyenler için duvara fırlatmalık 2. el cep ucuz telefonu piyasası diye bir şey bile oluşmuş. Bunların hepsinin dosyaları bizde mevcut, dileyen arkadaşlarla da paylaşabilirim. İnanın durum sandığınızdan daha da kötü...""

Sinir krizi hakkı devredilemiyor

Gelen şikayetler doğrultusunda RTÜK bünyesinde oluşturulan kurulun, dizilere sinir krizi geçiren kadın kotası konması yönünde bir karara vardığını da sözlerine ekleyen Tunahanlı, uygulamanın detaylarını ise şöyle aktardı:

""Öncelikle kadın karakterler için bölüm başına sinir krizi sayısını 2'yle sınırlandırıyoruz. Sadece başroldeki kadın karakter hariç. Onun 3 hakkı olacak. Ve bu hak devredilemiyor. Yani işte Hazal karateri 1 sinir krizi geçirsin de onun kullanmadığı kriz hakkını Defne'ye devredelim ya da bu bölüm hiç kriz geçirmedim önümüzdeki hafta 4 tane geçireyim gibi durumlar söz konusu olamayacak. Ayrıca yine bir bölüm içerisinde toplam sinir krizi sayısı da 10'u geçemeyecek. Bunu da dizilerde ortalama 5 kadın karakter olduğu yönündeki istatistikten yola çıkarak hesapladık...""

Dizi sektörü ayaklandı

Tunahanlı, henüz taslak halinde olan çalışmanın önümüzdeki hafta içerisinde son hali verilerek kanallara gereken duyurun yapılacağını belirtirken, karara dizi sektöründen ise sert tepki var. ""Sinir krizi geçiren kadın kotası""nın Türk sizi sektörü için idam fermanından farksız olduğunu iddia eden yapımcılar ve senaristler, uygulamanın yasalaşmaması için gerekirse Cumhurbaşkanı'na kadar çıkmaya kararlı görünüyorlar.

Adının açıklanmasını istemeyen bir yapım şirketi yetkilisi, ""Kadın karakter sinir krizi geçirmezse biz 2.5 saat ne göstereceğiz bu insanlara? Oldu olacak erkek karakterlerin duvar yumruklamasını da yasaklasınlar, karşılıklı uzun bakışma süresini de 3 saniye ile sınırlandırsınlar, kapatıp dükkanı gidelim"" sözleriyle tepkisini dile getirirken, uygulamanın Türk dizi sektörünün dünyaya açılmasını çekemeyen iç ve dış mihrakların bir oyunu olduğu yönündeki şüphelerini de kamuoyu ile paylaştı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415811
ZT0113,"Toplu Halde Basın Açıklaması Yapmasına İzin Verilen Tek Grup Olan Suriyeli İşgalciler ve Yerli İşbirlikçilerinden, Türklere Yardım Eli: ''Bir sıkıntınız varsa iletin, duyurulmasında yardımcı oluruz...''","Suriyeli Arap işgalciler ve yerli işbirlikçileri tarafından bugün İstanbul Fatih'de düzenlenen basın açıklaması ve protesto eylemi polisin herhangi bir engellemesi ya da müdahelesi olmadan gerçekleşirken, eylem kazara 3 tanesi bir araya gelip basın açıklaması yapacak olsa biber gazı ve cop eşliğinde gözaltına alınan Türkler için de umut oldu.

Bugün Fatih'de toplanarak, normal şartlarda olması gerektiği gibi herhangi bir polis mudahalesine maruz kalmadan basın açıklamasını yapan grup, eylemin ardından Türkiye Cumhuriyeti vatandaşlarına da yardım elini uzattı.

Protesto eylemini gerçekleştiren grup adına konuşan Yusuf Muhariri, son dönemde ekonomik krizin de etkisiyle işgale karşı yükselen seslerin kendilerini üzdüğünü belirtirken, yaşanan ufak tefek tatsızlıklara rağmen Türkiye'nin bir demokrasi ve özgürlükler ülkesi olduğundan bugün bir kez daha emin olduklarını ifade etti.

""Hiç çekinmeden bize gelin""

Türk vatandaşlarının vergileriyle yıllardır bedava eğitim ve sağlık hizmetleri aldıkları için kendilerini bir miktar mahçup hissetiklerini belirten Muhariri'nin bir de müjdesi vardı:

""Gördüğünüz gibi biz demokratik eylem hakkımızı özgür bir şekilde kullandık. Eğer Ekrem İmamoğlu'unu protesto etmek isteyen taksiciler değilseniz bu konuda bir takım sıkıntılar yaşadığınızı biliyoruz. Allah muhafaza sizden birilerinin hükümetinize karşı böyle bir eylem gerçekleştirdiğini düşünüyorum da... Off neyse böyle tatsız şeyleri konuşmayalım şimdi. Diyeceğimiz o ki sizin de bir sıkıntınız, ne bileyim protesto etmek istediğiniz bir derdiniz olursa hiç çekinmeden bize gelin. Artık yabancı değiliz. Varsa hazırladığınız pankartlar falan onları da iletirseniz ilk musait zamanımızda sizin sesinizi de duyurmak için bir protesto eylemi ayarlamaya gayret ederiz.""

Protesto eylemi ve basın açıklaması gerçekleştirmek isteyen Türkler'in mülteci derneklerini arayarak randevu alabileceklerini belirten Muhariri, başvuru sırasına göre eylemlerin bir takvime bağlanarak musait olan meydan ve parklardan birinde gerçekleştirileceğini ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415800
ZT0114,"İki Yıllık Aradan Sonra Eris Varyantı Duyurusuyla Ekranlara Dönen Fahrettin Koca: ''Siz de özlediniz, itiraf edin...''","Koronavirüs salgınıyla yıldızlaştığı 2020-2021 sezonunun ardından ekranlara 2 yıllık bir ara veren Sağlık Bakanı Fahrettin Koca, bu sabah Eris Varyantı duyurusuyla yeni sezonun müjdesini verdi...

Yeni Koronavirüs varyantıyla ilgili bilglendirmelerde bulunmak için kameraların karşısına geçen Koca'nın heyecanı gözlerinden okunurken, ""Her akşam sizlerle bu erkanlarda birlikte olmayı inanın çok özlemişim... Neydi o günler yaa... Her akşam turkuaz tablomda ayrı rakamlar, farklı bir heyecan.. İtiraf edin siz de özlediniz işte"" sözleriyle duygusal bir girişe imza attı.

Geriye dönüp bakıldığında Türkiye'nin belki de son 10 yıldaki en huzurlu döneminin koronavirüslü kapanma ayları olduğuna işaret eden Koca, ""Tabii zorlukları da vardı. Vefat eden vatandaşlarımız, batan esnafımız falan bunlar biraz can sıktı ama özellikle herkesin evde ekmek yaptığı o ilk ayların heyecanı, coşkusu bir başka değil miydi? Hele o instagram canlı yayınları... Tadı hala damağımda. Enflasyon %20, dolar desen 6-7 lira falan... Rüya gibi zamanlardı"" derken, yeni varyantla yine o günlere dönmeyi arzulayan çok sayıda vatandaş olduğundan emin olduğunu da sözlerine ekledi.

Önümüzdeki dönem zaten hayat pahalılığı nedeniyle evden çıkmanın pek mümkün olmayacağına, özellikle üniversite öğrencilerin önemli bir bölümünün de masraflarla baş edemedikleri için okulu bırakıp memleketlerine geri döneceklerine dikkat çeken Bakan Koca, ""Esnaf desen onların da epey bir kısmı zaten batacak gibi duruyor. Şimdilik tabii daha 9 vakayla kapanma gibi bir durum söz konusu değil ama bir kaç hafta sonra mesela gençlerimiz fakirlikten değil de salgın yüzünden uzaktan eğitime geçseler, yaşlılarımız ceplerinde çay içecek para olmadığından değil de karantinadan dolayı eve kapansalar, esnafımız borç yüzünden değil de kısıtlama yüzünden kepenk kapatsa daha güzel olmaz mı? Zaten kış da geliyor napacaksınız dışarıda?"" diyerek yeni varyantın Türkiye'nin en azından görüntüyü kurtarması için önemli bir fırsat olduğuna vurgu yaptı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415778
ZT0115,"iPhone 15'in Türkiye'de 1800 Dolar Olduğunu Öğrenen Apple Yönetim Kurulu, ''Biz niye enayi gibi 1000 Dolar'a satıyoruz?'' Gündemiyle Toplandı...","ABD'de 1000 dolar'dan satışa çıkan yeni iPhone 15'in Türkiye'de yaklaşık 1800 dolar'dan satılacağını öğrenen Apple Yönetim Kurulu, ""Alemin enayisi biz miyiz?"" gündemiyle olağanüstü toplantı kararı aldı...

Türkiye saatiyle 20.30'da CEO Tim Cook başkanlığında toplanan Apple Yönetim Kurulu'nda sinirlerin oldukça gergin olduğu bildirilirken, Cook'un ""Bakın bu Türkiye'ye yolladığımız telefon. Bu da ABD'de sattığımız telefon. Aralarında en ufak bir fark yok. Türkiye'ye yolladığımız altın kaplama falan değil gördüğünüz gibi. Peki elin fakir 3. dünya ülkesinde bile bu telefon 1800 dolara alıcı bulabiliyorsa biz koca ABD'de bunu niye 1000 dolar'a satıyoruz arkadaşlar? Biri lütfen çıksın bana bu fiyat politikasını izah etsin"" sözleriyle özellikle satış departmanına yüklendiği ifade edildi.

""Bunu tasarlamak için dünya kadar maaşa onca mühendis çalıştırıyoruz. Üretimi desen ayrı dert. Dünyanın öbür ucunda Tayvanlıyla, Vietnamlıyla uğraşıyoruz. Oradan nakliyesiydi bilmemnesiydi derken bunca çile sonunda telefon başına bize 200 dolar ya kalıyor ya kalmıyor. Ondan sonra Apple karları niye düştü. E düşer tabii"" diyen Cook, buna karşın Türk hükümetinin oturduğu yerden tek bir telefondan 800 dolar kazanarak muazzam bir başarı öyküsü yazdığına dikkat çekti.

Cook, Apple Pazarlama Müdürü'nün ""efendim 1800'e telefon satarsak burada bizi tefe koyarlar. Mağazalarımızı yakarlar. Sokağa çıkamayız"" şeklindeki itirazına ise Türkiye ve  ABD arasındaki kişi başına düşen gelir tablosuyla yanıt verdi. ""İyi bak, bu adamların ortalama geliri bizim 5'te 1'imiz kadar. Ayda 1000 dolar kazanana 'oo iyi para alıyor' diyorlar. 2000 dolar kazananın yürüyüşü değişiyor. Diyeceksin ki ona göre masrafları azdır. Ben araştırdım, öyle bir şey de yok. Yemeye içmeye, benzine bizden daha fazla para ödüyorlar. Biz resmen burada elimizi korkak alıştırmışız arkadaşlar. Bunun başka bir izahı yok"" diyen Apple CEO'su, Türkler bir iPhone 1800 dolar verebiliyorsa ortalama bir ABD'linin de bu parayı rahatlıkla ödeyebileceğini belirtti.

Toplantıda, önümüzdeki haftadan itibaren ABD genelinde tüm Apple ürünlerine %90 oranında zam kararı çıkarken, tüketicilerden gelen itirazların önüne geçmek için kampanyada ""Türklerden daha mı fakirsiniz?"" sloganının öne çıkarılacağı da gelen bilgiler arasında.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415768
ZT0116,"Milli Eğitim Bakanlığı, Tuvalet Kağıdını Bile Velilerin Aldığı Fakirlikten Kırılan Okulları, Aç Öğrencileri, Kirasını Ödeyemeyen Öğretmenleri ve Altın Varaklı Makam Odalarına Kurulmuş Tarikatçı Müdürleriyle Yeni Öğretim Yılına Hazır...","Milli Eğitim Bakanlığı, %80'i yetersiz beslenme nedeniyle zihinsel ve bedensel gelişim bozukluğu yaşayan 20 milyon öğrenci, aldıkları maaş büyükşehirlerde kiraya bile yetmeyen 1 milyon öğretmen, tuvalet kağıdından sıralarına kadar velilerin aldığı tel tel dökülen 70 bin okul ve özel tuvaletli lüks makam odalarına kurulmuş çoğunluğu çeşitli tarikatlara mensup 70 bin kadar idarecisiyle yeni öğretim yılının heyecanını yaşıyor...

Semtine göre 5.000 ile 60.000 TL arasında kayıt parası ödenen okulları bu sabah itibariyle dolduran öğrenciler, parası veliler tarafından ödenmiş ama sorsan ücretsiz ders kitaplarına ve bütün yazı kiralık ev ve ev arkadaşı arayarak geçirmiş öğretmenlerine kavuşurlarken,özellikle ceplerinde öğlen tost ve çay alabilecek kadar harçlık olanların mutluluğu ise görülmeye değerdi.

Yeni öğretim yılı vesilesiyle bir mesaj yayınlayan Milli Eğitim Bakanı Yusuf Tekin ise, önümüzdeki yılı uyuşturucuya alışmadan ve okul önünde bekleyen bir Afgan çetesi tarafından şişlenmeden bitirmeleri umulan öğrencilere başarılar dilerken, ""Bir de üstüne okuma-yazma ve dört işlemden en az ikisini öğrenebilirseniz mükemmel olur be çocuklar. İnanıyorum, başarabilirsiniz. Bu sene değilse bile mezun olana kadar bi ara öğrenirsiniz heralde"" sözleriyle de moral verdi.

Bakanlığın 650 milyar TL'ik kısıtlı bütçesiyle, il ve ilçe Milli Eğitim Müdürlerine lüks makam aracı almak, okul müdürlerine özel tuvaletli lüks makam odaları yaptırmak, yandaş vakıf ve tarikatlara kaynak aktarmak ve kalanıyla da eğitim-öğretimi yürütmek gibi zorlu bir görevi başarmaya çalıştığına dikkat çeken Bakan Tekin, bu noktada elde avuçta ne varsa okula bağışlayan velilere teşekkür etmeyi de ihmal etmedi.

Bakan Tekin, ""Neticede çocuklarınıza günde 6-8 saat arası bakıcılık yapıyoruz. Dışardaki bakıcı fiyatlarıyla karşılaştırırsanız oldukça ucuz kaldığımızı sizler de göreceksiniz. Bu noktada devlet olarak biz de üzerimize düşen fedakarlığı yapıyoruz, kimsenin şüphesi olmasın."" sözleriyle velileri rahatlatacak mesajlar verirken, çocuğun o süreyi evde geçirmesi halinde yediği içtiğiyle, yaktığı elektrik ve doğalgazla daha masraflı olacağına dikkat çekti.

Yeni müfredatta yabancı dil derslerinin saatlerinin azaltılıp din derslerinin artırılmasıyla ilgili gelen eleştirilere de yanıt veren Bakan Tekin, ""Nasılsa ikisini de öğretemiyoruz. O yüzden dersin içeriğinin şu ya da bu olmasının o kadar bir önemi olduğunu düşünmüyorum. Sanki Almanca dersi varken hepsi bana Goethe oldu. Youtube'da ne ararsanız var. Bir şey öğrenmek isteyen çocuğumuz açar oradan öğrenir"" derken, bu tarz kısır tartışmalara ayıracak vakitlerinin olmadığını ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415673
ZT0117,İçişleri Bakanı'ndan Artan Suç Olaylarıyla İlgili Rahatlatan Açıklama: ''Araplara vatandaşlık satışına henüz olumsuz bir yansıması olmadı...'',"İstanbul başta olmak üzere özellikle mültecilerin yoğun olarak yaşadığı yerlerde yaşanan suç patlamasıyla ilgili İçişleri Bakanı Ali Yerlikaya'dan kamuoyunu rahatlatacak açıklamalar geldi...

İstanbul'da art arda yaşanan olayların ardından son olarak Bursa'da 9 Suriyeli Arap'ın bir Türk gencini silahla darp etmesiyle birlikte Türkiye'de can ve mal güvenliğinin tamamen ortadan kalktığı yönündeki endişeler de artarken, İçişleri Bakanı Ali Yerlikaya konuyla ilgili olarak basının sorularını yanıtladı. Gelişmeleri endişeyle takip ettiğini belirten Yerlikaya, ""Esasen iç güvenlik benim alanım değil. Bizim iş daha ziyade emlak ve vatandaşlık alım satımı üzerine ama yine de insan ülkesi adına üzülüyor. Nolacak böyle bilmiyorum..."" derken, yaşanan olayların henüz Araplara konut ve vatandaşlık satışlarını etkilemediğini ise sevinerek ifade etti.

""Başta acaba piyasayı olumsuz etkiler mi diye korkmadık değil ama esas pazarımız olan Ortadoğu'da insanlar bu tarz olaylara alışık olduklarından çok da üzerinde durmadılar. O da bizim şansımız oldu"" diyen başarılı emlakçı, diğer büyük müşterileri olan Rusların ve Ukraynalıların ise zaten savaştan kaçıp geldikleri için patlayan 3-5 silahdan etkilenmelerinin söz konusu olmadığına dikkat çekti.

""Bilakis hatta özellikle Arap müşterilerimiz için bu daha çok kendilerini evlerinde hissetmelerini sağlayan olumlu bir etki bile yarattı diyebilirim. Çatışan tarafların en az birinin Arap olması, kavga sırasında birbirlerine Arapça bağırmaları da bizim pazarlama gücümüzü artıran etkenler oldular. O yüzden Esenyurt'tan olsun başkta yerlerden olsun bu tarz çatışma görüntülerini tanıtım filmlerinde kullanmayı bile düşünüyoruz. 'Avrupa'nın dibindeki Ortadoğu'da yerinizi ayırtın' gibi bir sloganla neden olmasın?"" diyen Yerlikaya, yine de Türkiye'de asayiş konusunun ihmal edilmemesi gerektiğine vurgu yaptı.

İçişleri Bakanı Yerlikaya, ""Şimdilik iyi gidiyor ama Allah korusun yarın öbür gün bizden ev alan bir Arap kardeşimiz vurulursa bunu izah etmekte sıkıntı yaşayabiliriz."" sözleriyle endişelerini dile getiirken son olarak şunları kaydetti:

""Bu iç güvenlik konularıyla kim ilgileniyor bilmiyorum. Sağlık Bakanlığımız mı Tarım ve Köy İşleri Bakanlığımız mı artık hangi arkadaşımızın alanıysa onunla bir araya gelip bir durum değerlendirmesinde bulunacağız. En azından emlak satışlarının yoğun olduğu yerlerde can ve mal güvenliğinin sağlanması için bazı tedbirler gündeme gelebilir. En kötü ihtimalle Türkiye'nin belli bölgeleri için özel bir güvenlik firmasıyla anlaşılırsa mesela onu da satış için kullanabiliriz. Özel güvenlikli vatandaşlık avantajından faydalanın gibi... Şu an sesli düşünüyorum...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415668
ZT0118,"Özel Beybihan Üniversitesi, Müfredatına Eklediği ''AB Pasaportlu Eş Bulma'' Dersiyle Gençleri Geleceğe Hazırlıyor...","Türkiye'nin saygın eğitim kurumlarından Özel Beybihan Üniversitesi, müfredatına eklediği 'AB Pasaportlu Eş Bulma' dersi ile bir kez daha farkını ortaya koydu. Hazırlık sınıflarından itibaren bütün bölümlerde seçmeli olarak okutulacak yeni dersle gençleri geleceğe hazırlama vizyonunu bir adım daha ileri taşıdıklarını belirten Rektör Oğuz Saymacılar, hedeflerinin her öğrenciyi AB pasaportu ve bir ihtimal gittikleri ülkede bir işlerine yarayabilecek diplomayla birlikte mezun etmek olduğunu ifade etti.

Beyihan Üniversitesi Yeni Öğretim Yılı Açılış Töreni kapsamında bir konuşma yapan Rektör Saymacılar, Türkiye'de her 10 gençten 7'sinin yurt dışına gitmeyi düşündüğüne dikkat çekerek şunları kaydetti:

""Bir eğitim kurumu olarak bizim en önemli görevimiz öğrencilerimizi hayata hazırlamak ve mezun olduklarında hak ettikleri yaşam standartlarını yakalayamalarına yardımcı olarak bilgi ve becerilerle donatmak. Bu doğrultuda yaptığımız anket çalışmalarında 'Beybihan'da size en çok ne öğretilmesini isterdiniz?'' sorusuna öğrencilerimizin ezici bir çoğunluğu 'yurt dışında nasıl iş bulabileceğimiz öğretilsin' yanıtını verdi. O zaman bize de düşen bu talebi yerine getirmek...""

Bu doğrultuda ilk olarak öğrencilere dünya standartlarında bilimsel bir eğitim ve uluslararası saygınlığı olan bir diploma temin etme fikrinin gündeme geldiğini ancak fazla masraflı olacağı ve en az 30 yıl süreceği için bu fikrin pek rantbl bulunmadığını belirten Saymacılar, onun yerine daha hızlı sonuç verecek ''AB Pasaportlu Eş Bulma'' dersi üzerinden ilerlemeye karar verdiklerini söyledi.

Deneyimli Rektör, ""Bir de 'Ege Denizi'ni Botla Geçme' dersi gündeme geldi ama onu da şu aşamada biraz riskli bulduğumuz için beklemeye aldık. Bakalım ileride talep çok olursa o dersi de açabiliriz."" derken, derste öğretilecek konulardan bazılarını ise şöyle sıraladı.

- Yazışırken Flört Edecek Kadar İngilizce (Beginner)

- Ülkelerin Kültürel Özelliklerine Göre DM'den Yürüme Stratejileri

- Selfi'de Açı ve Filtre Kullanımı (Beginner)

- Görüntülü Konuşmada Rezil Etmeyecek Kadar İngilizce (Intermediate)

- Otantik Farkları Avantaja Çevirme (Advanced)

- ""Yanlış anlama pasaportuna değil sana aşığım"" Mesajı İçin Temel Oyunculuk Atolyesi (Beginner)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415654
ZT0119,Ücret Artışlarının Artık Hedeflenen Enflasyona Göre Yapılacağını Açıklayan Bakan Şimşek: ''Hedefimiz de tek haneli enflasyon olduğuna göre...'',"2024-2026 dönemini kapsayan Orta Vadeli Plan (OVP) tanıtım toplantısında konuşan Hazine ve Maliye Bakanı Mehmet Şimşek, bundan böyle kamuda ücret artışlarının gerçekleşen enflasyon yerine hedef enflasyona göre yapılacağını açıklarken, tek haneli enflasyon hedefinden kesinlikle taviz vermeyeceklerinin de altını çizdi.

Türkiye'yi eninde sonunda tek haneli enflasyona geri döndürmeye kararlı olduklarını belirten Şimşek, ""Programa göre mesela önümüzdeki yıl %33 gibi enflasyon hedefimiz var doğrudur ama bu demek değil ki seneye ücretlerde %33 artış olacak. Dikkat ettiyseniz ben özel olarak bir yıl belirtmedim. Genel itibariyle hedefimizden bahsettim. Seneye değilse de, ondan sonraki sene, olmadı bir sonrakinde neyse işte bir noktada bu hedefe ulaşacağımızdan da şüphem yok. Hep böyle gidecek değil ya?"" derken, memur ve emeklileri kısmetse 2026'da tek haneli enflasyona karşı ezdirmeyecekleri konusunda da teminat verdi.

Yeni uygulamaya gelen itirazlara anlam veremediğini de sözlerine ekleyen Şimşek, ""Bu arkadaşların galiba 2-3 haneli enflasyon gibi hedefleri var. Öyleyse çıksın açık açık söylesinler. Biz bu ülkenin kötülüğünü istiyoruz desinler. Ama onlara kötü bir haberim var. Bu millet sizin hedeflerinize geçit vermeyecek"" sözleriyle de açıkca meydan okudu.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415615
ZT0120,"Telefonda Kendisini Hakim ve Savcı Olarak Tanıtan Dolandırıcılar Yüksek Kurulu (HSDYK), Bundan Böyle Kendilerini ''Taksici'' Olarak Tanıtacaklarını Duyurdu: ''Daha itibarlı bir meslek...''","Yargıda art arda yaşanan skandalların ardından son olarak Hakkari'den gelen haber, kendisini hakim ve savcı olarak tanıtan dolandırıcılar cephesinde bardağı taşıran damla oldu.

Gazeteci Timur Soykan, tarafından ortaya çıkarılan skandala göre Hakkari'de 11 yaşındaki bir kız çocuğu, Nihat Yılmaz, Veysi Yılmaz ve Zahir Yılmaz adlı 3 kişinin tecavüzüne uğradı. Yakalanarak tutuklanan zanlılar, kendilerine AKP İl Başkanı Zeydin Kara'yı avukat olarak tuttuktan sonra 8 ayda tahliye edildi. Tahliyeyi haber alan tecavüz mağduru ise intihar ederek yaşamına son verdi.

Ardı arkası kesilmeyen rüşvet iddiaları, siyasi iktidarın tetikçisi olma yönündeki suçlamalar ve kişiye göre verilen/verilmeyen cezalarla güvenilirliğini iyice kaybeden yargıda, özellikle son dönemde çocuk tacizcilerine karşı gösterilen derin hoşgörü de sert tepkilere neden olurken, yaşanan son olay hakim ve savcı taklidiyle geçimlerini sağlayan dolandırıcıların da sabrını taşırdı.

Konuyla ilgili olarak Kendisini Hakim ve Savcı Olarak Tanıtan Dolandırıcılar Yüksek Kurulu (HSDYK)'dan yapılan açıklamada, Türkiye'de yargıya duyulan güvensizliğin dolandırıcılık mesleğinin icrasını da imkansız bir noktaya doğru sürüklediğine dikkat çekildi. Kendilerini hakim ve savcı olarak tanıtma konusunda uzun süredir tereddüt içinde olduklarını belirten HSDYK Başkanı Gazanfer Huracılar, yaşadıkları zorlukları şu sözlerle aktardı:

""Daha bu sabah başıma gelen olay. Telefonda 'ben Ankara 2. İdare Hakimi...' diye girişi yaptım, daha 'hakkınızda dosya var' bile diyemeden karşıdaki küfretmeye başladı. 'Nasıl bıraktınız o sapıkları vicdansızlar' diye bana nasıl bağırıyor görmeniz lazım. Yaşlı da bir kadıncağızdı bir şey de diyemiyorum. Hanfendi sakin olun lütfen ben değilim o başka bir hakim arkadaşımız diyorum, dinlemiyor. En son 'Sus bana arkadaşını savunma. Hepiniz aynısınız. Allah belanızı versin bitirdiniz memleketi' diyip suratıma kapattı. Direkt merhaba ben dolandırıcıyım diye girsem daha iyiydi. En azından samimi bulurdu da oradan yürürdüm belki...""

Gelinen noktada artık hakim ve savcı taklidiyle yola devam etmenin imkansız olduğunu belirten Huracılar, bu doğrultuda halk arasında daha fazla itibarı ve güvenilirliği bulunan taksiciliğin öne çıktığını ifade etti. ""Yani tabii onların da sevmeyeni çok ama en azından arada iyileri de çıkıyor, hepsini aynı kefeye koymamak lazım falan diye savunanı da var. Bir de fazla bir zararları yok. En fazla yolcu almaz, bilemedin dolandırır. Hakimi savcıyı duyunca millet bucak bucak kaçıyor"" diyen HSDYK Başkanı, zaten üyeleri arasında yarı zamanlı taksicilik yapan çok sayıda isim olması nedeniyle yeni iş kolunda yabancılık çekmeyeceklerini de sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415599
ZT0121,"Çarşıda Pazarda Gördüğü Fiyatların Gerçekliğinden Uzun Süredir Şüphelenen H.E (32), Şizofreni Teşhisi ile Derin Bir Oh Çekti...","Cumhurbaşkanı Erdoğan'ın bugün yaptığı ''Türkiye'de sorun ekonomik değil, psikolojik'' şeklindeki açıklama, çarşıda pazarda gördüğü fiyatların gerçek olmadığından uzun bir süredir şüphelenen H.E (32) cephesinde sevinçle karşılandı...

Açıklamayı twitter'da okuduktan sonra ""Biliyodum!"" diyerek çığlık atan H.E, inanmakta zorlandığı o etiketleri hep kendi kafasında kurduğunun ülkenin en yetkili ismi tarafından teyit edilmesi nedeniyle oldukça büyük bir ferahlama yaşadığını ifade etti.

Gelinen noktada kendisinin şizofren olduğunun ortaya çıktığını ancak şu an için bunun önemli olmadığını da sözlerine ekleyen H.E, ""Ya o bir şekilde tedavi edilir. Benim gördüğüm o sürekli artan fiyatlar gerçek değilse bunun ilacı doktoru falan da o kadar pahalı değildir zaten. Üzerine de eskiden yapabildiğim gibi 2 hafta tatil yaparım tertemiz olurum."" derken, en ucuzu 1500 - 2000 TL'den başlayan uçak bileti fiyatlarının sadece bir sanrıdan ibaret olduğunu bilmenin bile kendisine iyi geldiğini belirtti.

Daha sonra cep telefonundan alışveriş uygulamasını açarak uzun süredir favoriler bölümünde bekleyen ürünlere göz atan H.E, ""Bak ya 2 sene önce 700 TL olan spor ayakkabının fiyatını hala 4000 TL olarak görüyorum, bulaşık makinesi deterjanı da geçen hafta 350'yi şimdi 380 olmuş ahahahhah. Neyse ilaçları alınca hepsi geçecek."" sözleriyle bir an önce akıl sağlığına kavuşup her şeyin gerçek fiyatını öğrenmeyi iple çektiğini dile getirdi.

(delisoru Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415583
ZT0122,Yıllar Sonra Gerçek Enflasyonu Açıklama İzni Alınca Gaza Gelip ENAG'ı da Geçen TÜİK: ''Galibiyete susamışız...'',"Açıkladığı %9.09'luk Ağustos ayı enflasyonu ile ENAG karşısında 3 yıldır süren hezimet zincirine son veren TÜİK'de zafer kutlamaları hız kesmiyor.

Yıllar sonra gelen ""Gerçek enflasyonu açıklayabilirsiniz"" izniyle birlikte ENAG'ın 8.59'luk enflasyonunu geçerek tarihinde ilk galibiyete ulaşan TÜİK, bu başarıyla şeytanın bacağını kırarken, Başkan İsmail Kurtulcular ""Bugünü gerçekten çok bekledik, art arda gelen hezimetlerle belki üzüldük ama asla umutsuzluğa kapılmadık. Ve sonunda bu ekip izin verilirse neler başarabileceğini gösterdi. Bizi izlemeye devam edin"" diyerek zaferlerin arkasının geleceğini ifade etti

""Bize bu ay ne bulduysanız onu açıklayabileceğimiz söylendi. 'Emin misiniz? Bu sefer 3'e bölmüyor muyuz?' diye bizzat ben kendim 2 kez sorup Saray'dan teyit aldıktan sonra bismillah diyip raporu yayınladık. Gerçi ben her ihtimale karşı görevden af dilekçemi de yazdım ama çok şükür şu ana dek gerek olmadı. Bakalım, kısmet"" sözleriyle zaferin öyküsünü aktaran TÜİK Başkanı, an itibariyle yıllık enflasyonda ENAG'la aralarında 59'a 128 gibi bir fark bulunduğunu ancak yakaladıkları ivmeyle 1 yıl içinde bu farkı kapatmayı hedeflediklerini belirterek iddialı açıklamalarda bulundu.

(cumali66 Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415557
ZT0123,"AK Parti ve Yeniden Refah Partisi Teşkilatları, Milli Voleybolcu Linçlerken Yanlışlıkla Ebrar Sitesi Katliamına Dikkat Çekilmemesi Konusunda Uyarıldı...","Milli voleybolcu Ebrar Karakurt üzerinden yürütülen linç kampanyasına katılan AKP ve Yeniden Refah Partisi teşkilatları, yanlışlıkla Kahramanmaraş'ta 1400 kişiye mezar olan Ebrar Sitesi katliamını da gündeme getirmemeleri konusunda uyarıldı.

1997'de Kahramanmaraş'ın Refah Partili Belediyesi tarafından sulak tarım arazisine 5 kattan fazla imar izni verilmesiyle yine Refah Partili müteahitlerce inşa edilen Ebrar Sitesi, daha sonra 2013 yılına kadar AKP'li belediyelerin imar izniyle bu kez AKP'li müteahitler tarafından genişletilerek bazıları 10 katlı olmak üzere 28 bloğa ulamıştı. 6 Şubat depreminde 28 bloktan 27'sinin yıkılmasıyla 1400'den fazla kişiye mezar olan siteyle ilgili olarak yürütülen soruşturmada şu ana dek sadece bir müteahhit tutuklanırken, henüz hiçbir belediye başkanı ya da görevlisi hakkında işlem yapılmadı.

Konuyla ilgili olarak AKP ve YRP Genel Merkezlerin'nden teşkilatlara geçilen uyarıda, Milli voleybolcuyu linçlerken isim kullanılmaması konusuna özel olarak dikkat edilmesi gerektiği hatırlatırarak ""Gerçi yasal bir sonucu olacağından değil ama yine de Ebrar adı kimilerinin aklına Kahramanmaraş'ta yaşanan tatsız olayı getirebilir. Maalesef ülkemizde azınlık da olsa 1400 kişinin göz göre katledilmesini bir Voleybolcunun tweet'inden daha önemli gören çarpık bir zihniyet halen mevcut. Ebrar demeyelim de o şahıs diyelim mesela, o kendini biliyor diyelim."" ifadelerine yer verildi.

Açıklamada Ebrar Sitesi katliamında emeği geçen eski dönem AK Partili ve Refah Partili belediye başkanlarının da durumdan rahatsız olduğu belirtilirken, özellikle Kahramanaraş teşkilatlarının bu konuda biraz daha hassas olmaları ve önümüzdeki yerel seçimlerde yeniden aday olma ihtimali bulunan bu isimlerin sırf 1400 kişiyi öldürdüler diye gereksiz bir şekilde yıpratılmamaları için özen göstermeleri istendi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415510
ZT0124,İç Savaş Tehlikesi Beliren Burkina Faso'da Türkiye Büyükelçisi Dışişlerine Çağrıldı: ''Ocak - Şubat dönemi için 2 milyon mültecilik rezervasyon yaptıracaktık...'',"Batı Afrika ülkesi Burkina Faso'da bir süredir devam eden karışıklıklar iç savaşa doğru evrilirken, Türkiye Büyükelçisi Bahadır İlsun Dışişleri'ne çağrıldı. Başkent Ouagadougou'daki Dışişleri konutunda Büyükelçi İlsun'u kabul eden Burkina Faso Dışişleri Bakanı Cibril Bassole, ülkede yer yer çatışmalara dönen gerilimin yakında bir iç savaşa dönüşme ihtimali bulunduğuna dikkat çekerek, ""Allah korusun tabii öyle bir şey olsun istemeyiz ama biz şimdiden yine önlemimizi alalım dedik"" sözleriyle Türkiye'nin dillere destan misafirperverliğinden kendilerinin de yararlanmak istediğini belirtti.

İç savaş çıkması halinde Burkina Faso'luların ortada kalmaması için ilk etapta 2 milyon kişilik bir rezervasyon yaptırma taleplerini Büyükelçi Bahadır İlsun'a ileten Bassole, ""Şimdi ilk kafile önümüzdeki hafta yola çıksa, buradan yürüye yürüye anca 2 ayda varırlar. Siz en iyisi şöyle Ocak-Şubat gibi bizim için bir yer ayırın. Ha baktık iç savaş çıkmıyor önceden arar rezervasyonu iptal ederiz zaten. Yeter ki o ara bizim yerimize başka bir ülkeden mülteci kabul etmeyin. Vatandaş mağdur olmasın"" derken, kapora olarak 100.000 Euro'yu gözden çıkardıklarını, ödemenin geri kalanın ise her zaman olduğu gibi AB tarafından yapılacağını da sözlerine ekledi.

Bakan Bassole'ye Türkiye'ye gösterdiği ilgi için teşekkür eden Büyükelçi İlsun ise rezervasyonun onayı için öncelikle Ankara ile görüşmesi gerektiğini belirterek bir kaç gün içinde olumlu ya da olumsuz olarak kesin bir geri dönüş yapacağını ifade etti.

""Burkina Fasoluları ülkemizde misafir etmekten memnuniyet duyarız ancak o tarihlerde başka bir rezervasyon var mı, doluluk durumumuz nedir bir kontrol etmemiz lazım. Aralık-Ocak dönemi kısmen dolu, onu biliyorum. ABD tarafından 750.000 Gazzeli için rezervasyonumuz kesinleşti. Hatırladığım kadarıyla Laos, Angola, Bangladeş ve Tacikistan'dan da rezervasyonlar vardı ama tam tarihlerini bilmiyorum"" diyen İlsun, ""Kıyı şeridi dolu olsa bile en kötü ihtimalle iç anadolu taraflarında manzaralı, güzel bir yer ayarlamaya çalışacağız sizin için. Zaten fazla kalabalık gelmeyecekmişsiniz, bir yerlere sıkıştırırız"" sözleriyle Burkina Faso hükümetini rahatlatacak mesajlar verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415474
ZT0125,"Birkaç Ay Sonra Serbest Kalacak Olan Uşşaki Şeyhi Şağban, Af Yasasının Mimarı AKP'li ve MHP'li Vekillere Vefa Borcunu Ödemek İstiyor: ''Ücretsiz ilim dersleri için çocuklarınızı dergahıma bekliyorum...''","12 yaşındaki kız çocuğuna cinsel istismardan 10 yıl hapis cezası almasına rağmen yakında tahliye olacak olan Uşşaki Tarikatı Şeyhi Eyyüp Fatih Şağban, Meclis'ten geçirdikleri infaz düzenlemesiyle kendisine tekrar özgürlüğü bahşeden AKP'li ve MHP'li vekillere yayınladığı bir mesajla teşekkür etti.

Yaklaşık 3 yıldır talihsiz bir şekilde ''kader mahkumu'' olduğunu belirten Eyyüp Fatih Şağban, ""Kesinlikle isyan etmiyorum. Bu da bizim için bir imtihan oldu şeklinde bakıyorum"" derken, çıkardıkları infaz yasasıyla çektiği çilenin öngörülenden yaklaşık 7 yıl kadar daha erken bitmesini sağlayan isimlere ise her gün dua ettiğini ifade etti.

""Tabii ki duamızı çıtıktan sonra da yine edeceğiz ama bu kadarı benim gönlümü rahatlamaya yetmeyecek. Bu mubarek vekillere başka nasıl teşekkür edebileceğimi düşünmekten inanın kaç gündür uyuyamıyorum"" diyen Şağban, sonunda en iyi bildiği işi yapararak minnet borcunu ödemeye karar verdiğini de sözlerine ekledi.

Başta Adalet Bakanı Yılmaz Tunç olmak üzere infaz yasasında emeği geçen AKP'li ve MHP'li vekillere seslenen Şağban, ""Musadeniz olursa inşallah cezaevinden çıktığımda çocuklarınızı dergahımda ağırlamak isterim. Dilerseniz evinize de gelebilirim gerçi ama o şekilde çok rahat edemiyorum ben. İlmim tam randımanlı olmuyor. Herhangi bir ücret talep etmeden, elimden dilimden geldiğince kendilerine ilim öğretebilirsem belki bir nebze yüreğim soğuyacak. Bana bu kadar güvenen ve 2. bir şans veren bu mubarek zatların çocuklarına ufak da olsa bir faydam dokunabilirse ne mutlu"" sözleriyle kendisinden bu fırsatın esirgenmemesini rica etti.

Çağrıya AKP ve MHP kulislerinden henüz net bir yanıt gelmezken, adının açıklanmasını isteyen AKP'li bir milletvekili, ""Tabii çocuklarımızın ilim öğrenmesi önemli ama yani bilemedim şimdi... Belki uzaktan eğitim şeklinde olabilir. Bakarız ya hele bi çıksın da"" diyerek önümüzdeki süreçte durumu kendi aralarında değerlendireceklerini belirtti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415468
ZT0126,Döviz Satışıyla Kura Müdahale İddialarını Yalanlayan Hazine ve Maliye Bakanı Mehmet Şimşek'ten Pamukkale Travertenleri Örneği: ''Merdiven formasyonu doğal yollarla da oluşabiliyor...'',"Ekonomi yönetimindeki değişime rağmen TCMB rezervlerinden döviz satışı yoluyla kurun suni olarak baskılanmaya devam edildiği yönündeki iddiaları bugün bir kez daha yalanlayan Hazine ve Maliye Bakanı Mehmet Şimşek, Pamukkale travertenlerini örnek gösterdi...

Döviz kurlarındaki merdiven formasyonu biçimindeki hareketin doğal olduğunu savunan Şimşek, ""USD/TRY grafiğine bakınca ilk anda sanki insan eliyle müdahale edilmiş gibi görünüyor evet ama doğada kendiliğinden oluşan bu tarz şekiller de mevcut"" derken, dünyaca ünlü Pamukkale travertenlerinin bunun en güzel örneklerinden biri olduğuna dikkat çekti.

""Hadi yabancılar neyse, onlar belki Pamukkalemizi bilmeyebilirler ama bu toprakların insanı olduğunu iddia eden bir takım çevrelerin asılsız söylentilerle ekonomide attığımız rasyonel adımları gölgelemeye çalışmasını ibretle takip ediyoruz"" diyen Şimşek, Eylül ayından gelecek olan IMF heyetini Pamukkale turuna çıkararak durumu aynı şekilde onlara da izah edeceklerini dile getirdi.

Şimşek, Pamukkale dışında da dünyada doğal merdiven formasyonuna sahip başka örnekler olduğunu ancak şu an aklına gelmediğini belirtirken, Turizm mevsimindeki girişlere rağmen azalmaya devam eden döviz rezervleri için de küresel ısınmayı işaret etti. ""Doğada kendiğinden kuruyan göller yok mu? Maalesef var. Nasıl ki bunların içindeki suyu birileri satıyor, o yüzden göller kuruyor demek abesse, döviz rezervlerimizin de illa satış yüzünden eridiğini söylemek aynı şekilde yanlış. Buharlaşma konusunda da bana örnek göstertmeyin şimdi"" diyen başarılı Bakan, söylentilere kulak tıkayarak rasyonel adımlarla ilerlemeye devam edeceklerini bir kez daha vurguladı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415457
ZT0127,Bir Tutkunun Ötesinde: Striptik Direği ve Boru Sanayi A.Ş. Halka Arza Hazırlanıyor..,"Türkiye'nin sarsılmaz bir tutkuyla kurulan şirketlerinden biri olan Striptik Direği ve Boru Sanayi A.Ş., 1997 yılında sahneye çıktı ve o günden bu yana sektöre damgasını vuruyor. Şimdiyse sahneyi daha da genişletmek ve kucaklayıcı bir gelecek için Borsa İstanbul'un perdesini aralıyor. Uzun vadeli yatırmak isteyenler, yerlerinizi şimdiden alın.

Tutkuyla Sarmalanmış Bir Gelenek

Striptik Direği ve Boru Sanayi A.Ş., sadece bir boru değil, aynı zamanda bir tutkunun ürünüdür. Dansın ritmini tutturmak ve en yükseğe sıçramak isteyenler için tasarlanan striptiz direkleri, sizi sadece başınızı değil nakit akışınızı da döndürecek karlı bir yatırıma davet ediyor

Eğer tutkulu bir yolculuğa çıkmak ve yaşam kalitenizi hızla yükselen bu trendle birlikte siz de yükseltmek isterseniz, detaylı bilgileri incelemek için www.striptikdiregi-boru.com.tr adresine göz atabilirsiniz.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415428
ZT0128,İstanbul'da Kaçak Diktiği Plazanın Kapısına Güvenlik Görevlisi Olarak Türk Polislerini Dizen Arap Firmasından Açıklama: ''Eniştenizle dayınız öpüşse daha mı iyiydi?'',"Zeytinburnu'nda Suudi Şirkete ait kaçak bir plaza hakkında çıkarılan yıkım kararı, İstanbul Valiliği'nin emriyle plaza önünde set kuran polis tarafından engellenirken, konuyla ilgili olarak şirketin Arap yetkililerinden açıklama gecikmedi.

İstanbul Büyükşehir Belediyesi (İBB) ekiplerinin Zeytinburnu'nda bulunan kaçak plaza yıkım işlemi, mahkeme kararına rağmen polis müdahalesi ile durduruldu. İstanbul Valiliği'nin devreye girmesiyle engellenen yıkım işleminin ardından polisin Araplara ait kaçak plazanın güvenlik görevlisi olarak kullanılması tepki çekerken, Suudilere ait olan AkZirve Turizm İnşaat Gayrimenkul Yatırım Ticaret Anonim Şirketi de tartışmalara dahil oldu.

Şirketten yapılan açıklamada tepkileri anlamakta güçlük çekildiği belirtilirken, 3 ay önceki seçimde Türkiye'nin anahtarının kendilerine teslim edildiği bir kez daha hatırlatıldı. ""Bu saatten sonra polis tabii ki bizim kaçak binamızı koruyacak. Ha bizden arta kalan zamanında isterse Türklerin ya da diğer ülkelerden gelenlerin de hakkını koruyabilir. Bize olan görevini aksatmadığı sürece o tarafına karışmayız"" sözleriyle kamuoyunu rahatlatan mesajlar verilen açıklamada şunlar kaydedildi:

""Türk halkının feraseti sayesinde bugün sokaklarda öpüşen enişte ve dayılar görmüyorsak bazı bedellerin de ödenmesi gerekiyor. Evet belki Türkiye'yi bize teslim etttiniz ama onun karşılığında böyle dayılı enişteli çirkin manzaralar ortaya çıkmadı. Teşekkür beklerken tepki gösterilmesi bizi üzmedi desek yalan olur. Dayınızla mı sevişmek istiyorsunuz nedir bilmiyoruz. Sapıklığın lüzumu yok gerçekten.""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415418
ZT0129,"Eylül'de Türkiye'ye Gelecek Olan IMF Heyeti, Aralarında Kimin ''Sizi biz bile kurtaramayız'' Diyeceğine Çöp Çekerek Karar Verecek...","Hazine ve Maliye Bakanlığı'nın davetiyle Eylül'de Türkiye'ye gelmeye hazırlanan IMF heyetinde acı gerçeği söyleyecek ismi belirleme süreci sancılı bir şekilde ilerliyor...

Hükümetin, THY, Turkcell ve Türk Telekom gibi şirketleri yerel seçimlerden önce satmak istememesi nedeniyle Araplardan para gelmeyeceğinin kesinleşmesi, turizm sezonunun da bekleneni veremesiyle birlikte kışı çıkaracak para arayışında gözler yeniden IMF'e çevrilirken, Hazine ve Maliye Bakanlığı tarafından davet edilen bir heyetin Eylül'de Türkiye'ye geleceği Ankara kulislerinden basına sızmıştı.

Söylentileri doğrulayan IMF Türkiye Masası Direktörü Uha Kahkonen, ""Açıkçası bize kalsa hiç gitmeyeceğiz, nerden baksan boşuna masraf ama işte görev gereği çağırılınca mecbur usulen de olsa bir ziyaret etmek gerekiyor"" sözleriyle Türkiye'yi ziyaret fikrinin bile şimdiden içlerini daralttığını ifade etti.

""Gidip bir çaylarını içeriz, bilmiyorum belki varsa Ankara'da tarihi turistik bir yerler oraları da ziyaret ederiz ama çok da uzatmayı düşünmüyoruz. Mümkünse günübirlik bir ziyaret planlıyoruz"" diyen Kahkonen, şu aşamada en önemli sorunu ise Türk tarafına gerçeği kimin söyleyeceğini belirleme noktasında yaşadıklarını ifade etti.

Dünyanın zaten genel olarak ekonomik açıdan bir daralma döneminden geçtiğine işaret eden IMF Türkiye Direktörü, ""Araplar seçim öncesinde 10-15 milyar dolar yollamışlardı, hepsini 1 ayda harcadılar. Putin 20 milyar dolarlık doğalgaz faturasını ertelemişti, şimdi o parayı alıp alamayacağı soru işareti. Elinden gelse tahsilat için orduyu yollayacak adam ama Allah'tan Ukrayna'yla uğraşıyor. Orada ne yapıyorlar bilmiyorum ama Türkiye tam bir para öğütme makinesi gibi. Elini veren kolunu kaptırıyor"" derken, bu şartlarda Türkiye'ye değil para vermek, kefil olmanın bile tam bir enayilik olacağına dikkat çekti.

Heyet başkanı olarak Mehmet Şimşek'i karşısına alıp ""Abi tamam bir şeyler yapmaya çalışıyorsunuz, elinize sağlık ama sen de biz de biliyoruz ki biraz para gelince hemen onu da ucuz kredi ve ihale olarak sağa sola dağıtıp doları tutmak için harcayacaksınız. 100 milyar dolar da versek en fazla 6 ayda buhar olur. Sizi şu vakitten sonra biz bile kurtaramayız."" deme görevinin kendisine yüklenmek istendiğini ancak yönetmelik gereği böyle bir sorumluluğunun olmadığını belirten IMF Türkiye Direktörü, 6 kişilik heyette henüz bu zorlu görev için bir gönüllü çıkmadığını da üzülerek dile getirdi.

Kahkonen, son çare olarak aralarında çöp çekmeye karar verdiklerini ve kısa çöpü çekenin Türkiye heyetinin sözcüsü olarak atanacağını belirtirken, ""Çöpü çeken arkadaş bir mazaret uydurup kaçmasın diye de bu işi en sona bırakacağız. Mehmet Şimşek'in karşısına gelince bir dakika musade isteyip o şekilde yapacağız. Artık herkes kaderine razı olacak"" sözleriyle heyetin programı hakkında bilgilendirmelerde bulundu.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415388
ZT0130,KPSS Sonuçlarının Açıklanmasının Ardından AKP İlçe Başkanını Tanıyan Bir Tanıdık Bulma Etabına Geçildi...,"2023-KPSS Lisans (Genel Yetenek-Genel Kültür/Eğitim Bilimleri), 2023-KPSS Lisans (Alan Bilgisi) ve 2023-KPSS Öğretmenlik Alan Bilgisi (ÖABT) sınav sonuçlarının açıklanmasıyla birlikte adayların atama için torpil bulma maratonu da start aldı. KPSS’nin en zorlu bölümü olarak görülen etapta adaylar, ÖSYM tarafından açıklanacak “Tanıdık AKP İlçe Başkanı Bulma Taban Puanları” doğrultusunda hareket ederek atamalar öncesi son kozlarını oynayacaklar.

Taban puanlar yükseltildi, 3 dereceden az yakınlık kabul edilmeyecek

ÖSYM tarafından yapılan açıklamada, geçmişte Tanıdık Milletvekili Bulma Taban Puanları olarak uygulanan ancak milletvekillerinin herhangi bir yetkisi kalmaması nedeniyle yerini Tanıdık AKP İlçe Başkanı Bulma Taban Puanı'na dönüştürülen eleme sisteminde geçmiş yıllarda yaşanan yığılmayı önlemek için bu sene 55’in altında puan alan tanıdıkların AKP İlçe Başkanlarıyla görüştürülmeyeceğini bildirildi.

Konuya ilişkin olarak mikrofonlarımıza konuşan ÖSYM Daire Başkanı Ahmet Mümtaz Açıkalın “Adayımız KPSS’den 37 almış, torpil için ilçe başkanımızı rahatsız ediyor geliyor, el insaf…10 puanı zaten kodlamayı doğru yapan herkese veriyorlar. Adam savcıya talimat verip seni orada tutuklatsa hakkıdır” dedi.

Torpil bulma puan sisteminde getirilen bir başka yenilikse, tanıdıklık derecesinin 3 dereceden az olmamasına ilişkin. Buna göre örneğin AKP İlçe Başkanı'nın eniştesinin komşusunu tanıyan bir aday torpil başvurusu için uygun olurken, eniştesinin komşusunun asker arkadaşı sıfatıyla yapılan torpil başvuruları kabul edilmeyecek.

Torpil bulma arayışlarında bazı adaylarınsa usulsüz yaptıkları iddiaları şimdiden gündeme gelmeye başadı bile. Bu yıl 3. kez KPSS’ye giren Yağız Çekdemir, aynı anda AKP ilçe başkanı, gençlik kolları başkanı, TÜGVA  ilçe temsilcisi, Menzil tarikatı ve İsmailağa Cemaatiyle temas kurmaya çalıştığının ortaya çıkmasıyla müsabakadan diskalifiye edildi. Yağız Çekdemir’in KPSS sonucuna göre bir kamu kurumuna atanamasa da, siyasette yolunun açık olduğu görüşü kulislerde dile getiriliyor.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415366
ZT0131,Beslenme ve Diyetetik Bölümlerinde Influencerlık Dersi Zorunlu Hale Getiriliyor...,"Diyetisyenlerin mesleki eğitimde uzun zamandır beklediği yönetmelik değişikliği YÖK tarafından onaylanarak yürürlüğe girdi. Beslenme ve Diyetetik bölümlerinde Influencerlık dersini zorunlu hale getiren yeni yönetmelikle birlikte geleceğin diyetisyenlerine sosyal medyada temel takipçi kazanma becerilerinin kazandırılması hedefleniyor...

Konuyla ilgili olarak YÖK'ten yapılan açıklamada, 4 yıl boyunca zorunlu ders olarak okutulacak Influencırlık dersinin müfredatıyla ilgili bilgiler de paylaşıldı. ""Reels'e giriş"", ""Kolu önce kademe kademe aşağı indirip sonra kademe kademe yukarı kaldırarak öğretici bilgiler veren TikTok videolarına giriş"", ""Müzik seçimi"", ""Canva'ya giriş"", ""Yemek fotoğrafçılığına giriş"", ""Danışanların Öncesi - Sonrası fotoğrafçılığına giriş"", ""Bakın ben taş gibiyim siz de benim gibi olabilirsiniz fotoğrafçılığına giriş"", ""Tatilde diyet bozan danışanla whatsapp yazışmasını sempatik bir şekilde ifşa teknikleri"" gibi derslerin yer aldığı müfredatla, her diyetisyenin ihtiyacı olan sosyal medya bilgileri öğrencilere öğretilecek.

Müfredat değişikliğiyle birlikte Beslenme ve Diyetetik Bölümlerinden mezuniyet için asgari 5000 takipçi şartının da yönetmeliğe ekleneceği bildirilirken, zorunlu Influencerlık dersi uygulamasının BESYO ve Psikoloji bölümü mezunları için de kademeli bir şekilde devreye alınacağı son olarak verilen bilgiler arasında.

(aaaeeeaaa Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415330
ZT0132,"Özel Okul Ücreti Yıllık 160.000 TL'ye Çıkan Efe Gülruz(7), Ailesi Tarafından 2. El İlan Sitesine Kondu: ''Satsak o kadar ediyor mu görmek istedik...''","İstanbul Ataşehir'de yaşayan Gülruz ailesi, önümüzdeki yıl ilkokul 2. sınıfa başlayacak olan oğulları Efe'nin piyasasını öğrenmek için 2. el satış sitesine ilan verdi. Geçtiğimiz sene 79.000 TL(+KDV) karşılığında Özel Beybifen Koleji'nde ilkokula başlayan minik Efe'nin yıllık okul ücreti son gelen zamla birlikte 160.000 TL (+KDV)'ye yükselirken, baba Onur Gülruz ""Az para değil. Çocuğun bu kadar edip etmeyeceğini bir şekilde netleştirmemiz gerekiyor"" sözleriyle verdikleri kararın arkasında olduklarını ifade etti.

Efe'nin geçtiğimiz yıl verilen 79.000 TL (+KDV) karşılığında okuma-yazma, toplama-çıkarma, ve 10 kelime kadar ingilizce öğrendiğini belirten Onur Gülruz, ""O parayı verdik ama karşılığında hayatı boyunca ihtiyacı olacak bilgilerin aşağı yukarı %90'ını almış görünüyor. Buradan sonrası artık lükse girer. Eşim de ben de beyaz yakalı çalışan insanlarız. Bu tarz lüzumsuz harcamalar yapmadan önce iyice bir ölçüp tartmamız, piyasayı bir araştırmamız gerekiyor"" ifadelerine yer verdi.

""Bize gelişi 60.000""

Efe'yi bugün elden çıkarmak isteseler ne kadar edeceğini öğrenmek için önce çeşitli forumlar ve facebook gruplarına ilan verdiğini ancak inanılmaz düşük rakamlar teklif edildiğini söyleyen Gülruz, ""Ölücüler doluştu resmen ilana. Hiç utanmadan 30.000 Lira peşin veririm diyor adam ya. Lan bize bunun gelişi 60 bin zaten. Doğum masrafının faturası hala duruyor inanmayana gösterebilirim."" derken, bunun dışında bir kaç kez de polise şikaye etme tehdidiyle karşılaştığı için şansını 2. el ilan sitelerinde denemeye karar verdiğini ifade etti.

""Çok iyi bir teklif gelmedikçe satmayı düşünmüyoruz""

160.000 TL'den satışa konulan minik Efe için şu ana dek 6 kişinin mesaj attığını söyleyen anne Zeynep Gülruz ise, ""Bir kaç kişi 'darbesi değişeni var mı?' diye sordu. Yani 7 yaşında çocuk bu, elbette sıfır gibi olmaz. Bir kaç noktada çiziği eziği vardır muhakkak ama onun dışında tertemiz. Aşıları, muayneleri falan hep zamanında yapıldı."" diyerek çocuğa bizzat kefil olduğunu belirtti.

Onun dışında gelen mesajların çoğunlukla ""Sizin gibi ana-babanın Allah belasını versin"" şeklinde olduğunu da sözlerine ekleyen Zeynep Gürbuz, ""Bu insanları anlamakta güçlük çekiyorum ben gerçekten. Nasıl böyle bir şey düşünebiliyorlar aklım almıyor. Tabii ki çok çok iyi bir teklif gelmediği sürece evladımızı satmayı falan düşünmüyoruz. 160 bin ediyor mu etmiyor mu onu öğrenip ona göre çocuğu seneye belki devlet okuluna ya da bulursak daha ucuz bir özel okula yolliycaz"" derken, tek amaçlarının Efe'nin piyasasını öğrenmek olduğunu bir kez daha vurguladı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415301
ZT0133,Yatırım Görüşmeleri İçin Japonya'ya Gideceğini Söyleyen Mehmet Şimşek'in Tek Yön Bilet Aldığı İddiası Piyasalarda Tedirginlik Yarattı...,"Geçtiğimiz günlerde yatırım görüşmeleri için bir sonraki durağını Japonya olarak açıklayan Hazine ve Maliye Bakanı Mehmet Şimşek'in tek yön bilet aldığı iddiaları piyasalarda tedirginlik yarattı.

Haberin yayılmasının ardından borsada sert düşüşler yaşanırken, konuyla ilgili olarak gece saatlerinde Bakanlık'tan yapılan açıklamada ise endişelenmeyi gerektiren bir durum olmadığı belirtildi. Açıklamada, ""Sayın Bakan tasarruf tedbirleri kapsamında Japonya'ya tarifeli uçuşla gitmeyi tercih etmiş olup ikili görüşmelerin bitiş tarihi net belli olmadığı için de kendisine tek yön bilet almıştır. Durum netleştiğinde dönüş biletini de alacaktır."" ifadelerine yer verilirken, asılsız söylentilerle piyasalarda yapay bir tedirginlik havası oluşturmayı hedefleyenlere itibar edilmemesi gerektiğinin altı çizildi.

Ankara kulislerinde dile getirilen iddialara göre ise Bakan Şimşek'in ziyaret öncesi kurmaylarıyla kısa bir toplantı yaptığı ve ""Bu Japonlar çok pazarlıkçı adamlar. İşim biraz uzayabilir. Nolur nolmaz önümüzdeki 2 senenin vergi ve zamlarını not olarak masama bıraktım. Siz ben varmışım gibi rasyonel rasyonel devam edin. Allah yar ve yardımcınız olsun"" diyerek bakanlık personeliyle vedalaştığı belirtilirken, Cumhurbaşkanlığı koruma ekibinden 8 kişilik bir personelin her ihtimale karşı seyahatte Şimşek'e eşlik edeceği de sızan bilgiler arasında.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415278
ZT0134,"Ekonomik Krizle Boğuşan Zimbabve Hükümeti, 30 Kişilik Profesyonel Dilenci Kadrosu İle Dünya Turuna Çıkmaya Hazırlanıyor. Hedef: Zimbabve Yüzyılı...","Ekonomik krizle boğuşan ve resmi enflasyonun %200'leri geçtiği Zimbabve'de hükümetin ihtiyaç duyduğu sıcak paranın bulunması için düğmeye basıldı. Ülkenin en iyi dilencilerinden oluşan 30 kişilik profesyonel bir ekiple dünya turuna çıkmaya hazırlanan Maliye Bakanı Mthuli Ncube, hedeflerini Zimbabve Yüzyılı olarak açıkladı...

Seyahatin ilk durağı olan Birleşik Arap Emirlikleri ziyareti öncesi ekibiyle birlikte havalimanında bir basın toplantısı düzenleyen Maliye Bakanı Ncube, ilk aşamada beklentilerinin yol parasını çıkarmak olduğunu, bunun üzerinde gelecek her cent'inse Zimbabve Yüzyılı için kaynak olarak kullanılacağını belirterek piyasalara moral verdi.

İlk durak Birleşik Arap Emirlikleri

Ziyarette BAE Emiri Muhammed bin Zayid en-Nehyan ve Maliye Bakanı Şeyh Rashid Al Maktoum'la ikili görüşmeler yapmayı umduğunu ancak henüz resmileşmiş bir program olmadığını da sözlerine ekleyen Bakan Ncube, ""Bizim daha ziyade arkadaşlarımızla birlikte sokaklara dağılıp önümüze artık kim çıkarsa ondan sıcak para rica etmek şeklinde bir programımız var. Özellikle Cuma namazı çıkışından beklentimiz oldukça yüksek. Bir noktada sayın Kral ya da Maliye Bakanı'na rastlayacağımıza da inanıyorum. Neticede çok büyük bir ülke sayılmaz. Bakalım kısmet... Allah büyük"" ifadelerine yer verdi.

Ekiple birlikte oldukça iyi bir hazırlık dönemi geçirdiklerini ve kişi başına en az 100.000 dolar hasılatla yurda dönmeyi beklediklerini belirten Ncube, ""Oyuncak bebeği emzireninden tut, inanılmaz gerçekçi çolak ve görme engelli taklidi yapanına kadar her alanda profesyonellerden oluşan bir kadromuz var. Olsa benim bile çıkarıp para veresim geliyor, o derece"" derken, BAE'nin ardından Suudi Arabistan ve Katar ziyaretlerinin olacağını daha sonraki yol haritalarının ise bu üç ülkeden toplanacak paraya bağlı olduğunu dile getirdi.

""Uçak paramız çıkarsa oradan hemen ABD, Çin ya da Japonya ziyaretlerimiz olabilir. Çıkmazsa da gemi ya da şişme botlarla Avrupa temaslarımız olacak"" sözleriyle Zimbabve Yüzyılı vizyonundaki yol haritalarını açıklayan başarılı Maliye Bakanı, en geç 2026 yılında ekonomiyi şahlandıracak sıcak parayla birlikte yurda dönmüş olmayı umduğunu söylerek basın toplantısına son verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415269
ZT0135,"Yabancı Uyruklu Binlerce Katil, Hırsız, Uyuşturucu Satıcısı, Tecavüzcü ve Çocuk Tacizcisinin Afla Serbest Bırakıldığını Öğrenen Türkiye Şokta: ''Onlar tutuklanıyor muydu ki?''","Çoğunluğu cinayet, adam yaralama, gasp, yağma, uyuşturucu ticareti, tecavüz, çocuk tacizi gibi suçlardan hüküm giymiş Suriye, Afganistan, Pakistan; Afrika, Orta Asya ve Rusya uyruklu binlerce hükümlünün uzatılan Covid-19 izinleriyle serbest bırakıldığının ortaya çıkması, kamuoyunda şaşkınlık yarattı.

Gazeteci İsmail Saymaz tarafından ortaya çıkarılan skandala göre afla serbest bırakıldıktan sonra sınır dışı edilmesi gereken yabancı uyruklu hükümlülerin Göç İdaresi ve Adalet Bakanlığı arasıdaki iletişimsizlik nedeniyle ""yanlışlıkla"" serbest bırakıldığı anlaşılırken, özellikle Arap, Afgan ve Pakistanlılar'ın suç işlediklerinde cezaevine konulduğunun öğrenilmesi Türkiye'yi şoka uğrattı.

Konuyla ilgili olarak mikrofon uzattığımız vatandaşlardan bazılarının görüşleri ise şöyle:

Levent Kazacılar(32, serbest meslek):"" Cinayet, tecavüz gibi basit suçlardan Türkiye'de zaten kimse hapis yatmıyor, hele Suriyeli ya da Afgansa hiç yatmıyor diye biliyordum ben. En fazla 1 ay sonra geri dönmek üzere sınır dışı edilirlerdi. O da olay sosyal medyaya yansımışsa. Neyse, 2-3 yıl da olsa içeride kaldıklarını öğrenmek adalete olan güvenimi artırdı. Bu ceza akıllarını başlarına getirmiştir.

Melek Fayoğlu(48, öğretmen): Bir insan hem Suriyeli ya da Afgan olup hem de hapse girecek kadar büyük ne suç işlemiş olabilir? Katil ya da tecavüzcü olduklarına inanmıyorum şahsen. Bunlar gazeteci çıkmazsa ben bir şey bilmiyorum...

Muzaffer Sağoluk(57, emekli): Maaşımıza zam istiyoruz. Buradan Sayın Cumhurbaşkanımıza...

Gizem Poysüt(23, öğrenci): Bu pahalılıkta Türkiye'de dışarıda olmak içeride olmaktan daha büyük ceza. Akılları varsa bir an önce sınır dışı edilmenin yollarına bakarlar...

Enes Sülükler(36,  emlakçı): Bunlar medeniyetin beşiği diye yutturulan Avrupa'da olsalar bir daha gün yüzü göremezlerdi. Türkiye'de özgürlük yok diyenler utanır mı? Sanmam...

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415228
ZT0136,Rapor: Meteor Yağmurunu ''Şunların Biri Kafama Düşse de Kurtulsam'' Beklentisiyle İzleyenlerin Sayısı Geçen Yılın Aynı Dönemine Göre %39 Arttı...,"Her yıl Ağustos Ayı'nda gerçekleşen Perseid Meteor Yağmuru'nun en yoğun şekilde gerçekleşeceği tarihler olan 12-13 Ağustos yine Türkiye'nin dört bir köşesinde toplu izleme etkinliklerine sahne olurken, meteor yağmurunu ""şunların biri kafama düşse de kurtulsam"" beklentisiyle izleyenlerin sayısındaki hızlı artış da sürüyor...

Yapılan son araştırmaya göre Perseid Meteor Yağmuru'nu izlerken kafasına bir meteorun düşmesiyle görkemli bir final yaptığını hayal edenlerin oranı geçen yılın aynı dönemine göre 39 puanlık artışla %83'e yükselirken, meteorla birlikte gelen uzaylılar tarafından kaçırılmayı bekleyenlerin oranı ise 4 puanlık artışla %7'a yükseldi.

Yine aynı araştırmaya göre meteor yağmurunu hazır herkes havaya bakıyorken etraftan cüzdan ve cep telefonu toplamak için izleyenlerin oranı ise 2 puanlık artışla %5 olarak gerçekleşti. Cep telefonuyla meteor çekmeye çalışıp hayal kırıklığı yaşayanların oranı ise %100'le geçen yılki seviyesini korudu.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415175
ZT0137,"Ümraniye'de 2+1 Daire Alma Umudunu Tamamen Yitiren Serkan Çurhacı(44), Rotayı İspanya Açıklarında 600 Metrekarelik Bir Adaya Çevirdi...","Yaklaşık 6 yıldır para biriktirmesine rağmen bir türlü konut piyasasının fiyat yükseltme hızına yetişemeyen Serkan Çurhacı(44), son olarak tam anlaşmışken fiyatı 500 bin TL daha artan Ümraniye'deki 2+1 daireden de vazgeçmek zorunda kalırken, Majorca açıklarında gözüne kestirdiği toplam oturumu 600 metrekare olan bir ada için İspanya hükümetiyle pazarlık sürecinin başladığını açıkladı.

Son gelişmeyle birlikte Türkiye'de ev sahibi olma umudunu tamamen yitirdiğini belirten Çurhacı ""Tam bütçeme uygun, başımı sokabileceğim bir şey buldum diyorum, ben teklifi yapana kadar evin fiyatına 100 bin TL daha zam geliyor. 3 gün sonra bankadan 100 bin lira daha kredi için onay alıp geliyorum, 'Abi o evi 4.5 milyona bir Iraklıya verdik dün' diyorlar. Böyle böyle aylar geçti"" sözleriyle kendisini İspanya açıklarına sürükleyen süreci aktardı.

Aradan geçen sürede ev kredisi çekmek üzere Dolar'da bekleyen peşinat parasının yaklaşık 140 bin TL'den 700 bin TL'ye yükseldiğini ancak baktığı ev fiyatlarının 500 bin TL'den 4.5 - 5 milyon TL'ye çıktığını ve her geçen hafta birikimiyle ev fiyatı arasındaki makasın giderek açıldığını belirten Çurhacı, ""İspanyollar ada için 120 bin euro istiyor ama ben o işi 100 bine kapatırım gibi. Napalım bizim de kaderimiz böyleymiş"" sözleriyle yenilgiyi kabul ettiğini üzülerek ifade etti.

Çurhacı, en büyük hayalinin adayı satın aldıktan sonra onu satıp üzerine biraz da kredi çekerek Ataşehir civarında hayalindeki gibi ev almak olduğunu belirtirken, ""Tabii bizim gibi garibanlar için bunlar biraz hayal ama insan hayal etmeden de yaşayamıyor. Olmazsa da artık adayı kiraya verip oradan gelen parayla İstanbul'da uygun bir yerde kiraya çıkarım. Çünkü oradan her gün Mecidiyeköy'e işe gidip gelmek sıkıntı olacak"" sözleriyle de geleceğe dair planlarını aktardı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415155
ZT0138,''Gabar'da çok kaliteli petrol bulundu'' İddialarının Ardından Benzin Fiyatının 3 Ayda 2 Katına Çıkmasına Enerji Bakanlığı Açıklık Getirdi: ''Kaliteyi ucuza alamazsınız...'',"Seçim öncesi ortaya atılan Gabar dağında 1. sınıf kalitede petrol bulunduğu iddialarından itibaren gelen zamlarla birlikte benzinin litre fiyatı %100'ün üzerinde artarak 38 TL'ye dayanırken, konuyla ilgili beklenen açıklama Enerji Bakanlığı'ndan geldi.

Benzine bu gece 2 TL daha zam geleceği yönündeki söylentiler üzerine bir basın toplantısı düzenleyen Enerji Bakanı Alparslan Bayraktar, ""Arkadaşlar 2 de gelir, 5 de gelir, 15 de gelir. Buna alışın artık lütfen. Neticede 1. kalite benzin çıkarıyoruz ve kaliteyi ucuza alamazsınız"" sözleriyle ortada garipsenecek bir durum olmadığını ifade etti.

""Bu millet her şeyin en kalitelisine layık""

Basın toplantısına Gabar'dan çıkan petrolün gösterildiği bir videoyla devam eden Bakan Bakraktar, ""Mübarek yağ gibi akıyor ya. Ben şimdi bu muhteşem petrolden yapılma benzin dururken vatandaşıma nasıl ucuz Arap benzini vereyim? Bu millet her şeyin en iyisine, en kalitelisine layık. Ayrıca ucuz benzinle atıyorum 100 kilometre gidiyorsan kaliteli benzinle 200 gidersin o da var yani"" derken, ""ucuz mal alacak kadar zengin değilim"" sözünü de bir kez daha hatırlattı.

Bakan Bayraktar, Gabar dağından tam olarak ne kadar petrol çıkarıldığı ve piyasada satılan benzinin oradan mı geldiği yönündeki bir soruya ise ""Ben bunu duymamış olayım. Kaliteli benzin satmasak niye o kadar zam yapalım? Aşkolsun biz öyle insanlar mıyız?"" şeklinde sitem ederek yanıt verdi. Derinlere inildikçe çıkan petrolün kalitesinin arttığını, haliyle fiyatının da yükseldiğini belirten Enerji Bakanı, benzine gelen zamlardan şikayet etmek yerine, ""demek ki petrol kalitemiz giderek yükseliyor"" anlayışıyla gurur duyulmasının milli duruşa daha uygun olacağına işaret etti.

(sensebastiyanbense Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415100
ZT0139,"Yaşam Standartları 4 Yıl İçinde Balayı Villası'ndan Çadır Tatiline Gerileyen Taş Ailesi, Çadır Tatiline Övgüler Yağdırdı...","Evlilik hayatlarına balayı villası tatiliyle başlayan Taş ailesi, villada yemek hizmetinin olmaması nedeniyle sonraki yıl 5 yıldızlı otel tercih etmiş, bir sonraki yıl ise çocuk masrafının da bütçeye eklenmesiyle ancak uygulama otelinde tatil yapabilmişti. Bu yıl ise yaptıkları hesaplamalar sonucu uygulama oteline de paraları yetmeyince alternatif tatil yöntemlerine yönelerek çadır tatili yapmaya karar verdiler.

Baba Onur Taş, “İnternette gezinirken çadır kamplarının fiyatlarının çok uygun olduğunu fark ettik. Gecelik 250 – 300 TL bandına denize yakın yerlerde konaklama fikri çok cazip gözüktü. Ancak çadır ekipmanlarımız yoktu. Ardından tonlarca kampçı videosu izleyip ekipman alma işine giriştik. Çadırdı, mattı, tulumdu, yer örtüsüydü, kamp masasıydı, kamp sandalyesiydi, piknik tüpüydü derken sepetin 13 000 TL'ye gelmesi kafamızda soru işaretleri oluştursa da, bir sefer malzeme alır her sene gideriz diyerek bu işe giriştik...” sözleriyle çadır kampını tercih etme sürecini aktardı.

Anne Zeynep Taş ise baştan biraz zorlansalar da çadır kampının çok farklı bir deneyim olduğunu belirtirken, “Ya bi defa doğayla başbaşasınız. Sabah uyandığınızda başınızın yanında size bakan envai çeşit börtü böcekle göz göz gelme imkanınız var. O derece bir başbaşalık... Ayrıca Kamp yeri de çok güzeldi, denize çok yakındı. Yer toprak olduğu için sürekli toz oldu. Kampta hiç sıcak su yoktu ama sorun olmadı soğuk suyla yıkanmaya da alıştık."" ifadelerine yer verdi.

""Ortak tuvaletler günde iki kez temizlense de tuvaletini yapmak için klozete oturmak cesaret istiyordu ama o da çok sorun olmadı insan zamanla alışıyor. Diğer yandan öğle saatlerinde gölgelikler yetersiz olduğundan çadır saunaya dönüştü ama o da çok problem değildi sonuçta ter atıp kilo verdik. Piknik tüpünde makarna pişirip yemekten içimiz dışımız makarna olsa da çok farklı türlerde makarna pişirmeyi öğrendim. Mat üzerinde yatmaktan sırtımız ağrıdı ama boyun düzleşmem için sert zeminde yatmak iyi oldu."" diyen Zeynep Taş, sonuçta Instagram'da paylaştığı story ve fotoğrafların yeterince beğeni aldığını önemli olanın da bu olduğunu kaydetti.

Sonuç olarak 4 yıllık evlilik hayatlarının ardından hala tatile gidebiliyor olmanın mutluluğunu yaşayan Taş çifti, açıklamalarını şöyle bitirdi:

“Seneye kısmetse arabayla yine bir deniz kenarına gitmek isteriz ancak paramız yakıta HGS’ye yetmezse diye bisikletli kamp seçeneklerini, yürüyerek ulaşılabilecek kamp yerlerini son çare olarak da site bahçesinde kamp yapma fikrini değerlendiriyoruz...”

(sonakinci41 Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415044
ZT0140,Küresel Isınmayla Mücadelede Yeni Dönem: Önümüzdeki Haftadan İtibaren Hava Sıcaklıkları TÜİK Tarafından Açıklanacak...,"Enflasyon ve işsizlikle mücadelede gösterdiği üstün başarıyla kendini ispatlayan TÜİK, küresel ısınmaya bağlı aşırı sıcaklara karşı da Türkiye'nin can simidi olmaya hazırlanıyor...

Ekonomi konusunda gerçekleştirdiği çarpıcı hamlelerle dikkatleri üzerine çeken başarılı istatistik kurumunun, önümüzdeki haftadan itibaren hava durumunu açıklama görevini Meteoroloji İşleri Genel Müdürlüğü'nden devralacağı açıklandı.

Konuyla ilgili olarak TÜİK'ten yapılan açıklamada, vatandaşların bunaltıcı sıcaklardan korunması için gereken adımların hızla atılacağı belirtilirken ""Enflasyonu %120'lerden %40'lara indirmeyi başaran kurumumuzun, biriktirdiği know-how'la hava sıcaklıklarını da kısa sürede makul derecelere indireceğinden kimsenin kuşkusu olmasın"" ifadeleriyle kamuoyunu rahatlatacak mesajlar verildi.

Açıklamada, sıcaklıkların tam olarak kaç dereceye düşürüleceği konusunda kesin bir rakam verilmezken, Cumhurbaşkanlığı'ndan gelecek talimat doğrultusunda turizm bölgelerinde 26 - 30, diğer bölgelerde 23 - 27 aralığında, Beştepe civarında ise o an Cumhurbaşkanı Erdoğan tam olarak kaç derece istiyorsa ise o rakamın açıklanacağı Ankara kulislerinde dile getirilen iddialar arasında.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=415029
ZT0141,"Kamuoyunu Gereksiz Yere Meşgul Etmemek İçin, Bundan Böyle Benzine Zam Gelmeyen Günler Duyurulacak...","Enerji Piyasası Düzenleme Kurulu(EPDK), her gece yarısı düzenli hale gelen akaryakıt zammı açıklamalarında yeni bir düzenlemeye gitmeye hazırlanıyor. Konuyla ilgili olarak EPDK'dan yapılan açıklamada, yoğun gündem arasında kamuoyunu daha fazla meşgul etmemek, ekonomik kriz var algısına neden olmamak ve vatandaşların benzin istasyonlarında lüzumsuz kuyruklar oluşturmalarının önüne geçmek amacıyla bundan böyle sadece zam gelmeyecek günlerin önceden duyurulacağı ifade edildi.

Yeni düzenlemeyle ilgili olarak konuşan EPDK Sözcüsü Halit Cuğarcılar, bir süredir talihsiz bir şekilde art arda gelen zamlar nedeniyle kamuoyunda adeta akaryakıt fiyatları her gün artıyormuş gibi yanlış bir izlenim oluştuğuna dikkat çekti. ""Halbuki akaryakıta zam gelmeyen günler de var. Şu an tam net hatırlamıyorum ama biraz geriye doğru araştırsak kesin buluruz yani. Ama basına bakıyoruz varsa yoksa depoya giren pompa görseliyle birlikte 'akaryakıta zam!' manşeti. Günlük rutin olarak gerçekleşen bir durumun artık bir haber değeri taşımadığı ortadayken bu ısrarı anlamamız mümkün değil. Her gün 'güneş doğdu' diye haber yapmak gibi bir şey bu"" diyen Cuğarcılar, spekülasyon amacıyla yapılan bu tarz algı operasyonlarına karşı yasal haklarını kullanacaklarını da sözlerine ekledi.

Düzenlemeyi aslında geçen hafta hayata geçirmeyi planladıklarını ancak zam gelmeyen bir güne denk getirmek istedikleri için mecburen beklediklerini belirten EPDK Sözcüsü, ""Baktık o süreç biraz uzayacak gibi görünüyor, artık daha fazla ertememeye karar verdik. Bundan sonra sadece zam olmayan günleri kamuoyuyla paylaşacağız. Basınımızı da bu hassasiyetimize uymaya davet ediyoruz. Kimsenin bu milletin moralini bozmaya hakkı yok"" derken, son kez bu gece gelen zamlarla benzinin 38.75, mazotun 37.20 TL olduğu bilgisini paylaşarak yeni uygulamanın startını verdi.

(Talup Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414971
ZT0142,"Ekonomide Düşündüren Tablo: 10 Sene Öncesine Kadar Bulgaristan'dan Gelen Aramalarla Dolandırılan Türkiye, Pakistan Seviyesine Kadar Geriledi...","Son dönemde Pakistan başta olmak üzere Nijerya, Endonezya, Bangladeş gibi ülkelerden gelen WhatsApp aramaları ve mesajlarla dolandırıcıların hedefine giren Türkiye Cumhuriyeti vatandaşları, Bulgaristan'dan gelen çağrılarla dolandırıldıkları günleri buruk bir özlemle anıyor...

Aradan geçen sürede yaşanan ekonomik çöküşle birilkte kişi başına düşen milli gelirde Bulgaristan'ın çok gerisine düşen Türkiye, Bulgar dolandırcıların hedef kitlesi olmaktan çıkarken, halen kendisinden daha fakir olan Pakistan'ın radarına girdi.

Gelinen noktanın oldukça ibret verici olduğunu belirten ekonomist Murat Saycanlı, ""Geçen beni de +92 kodlu bir numara aradı. Karşıdaki kişi Selamun Aleyküm diye lafa girip mükemmel bir kazanç fırsatına hak kazandığımı söyledi. Profil fotoğrafına bakıyorum Allah günah yazmasın ama yolda görsem gasp edilirim diye karşı kaldırıma geçerim. Kardeşim bari şu resmi değiştir diyip engelledim"" derken, artık sadece açlıktan ölmek üzere olan ülkelerin vatandaşları tarafından dolandırılmaya değer bulunmanın gururuna dokunduğunu da sözlerine ekledi.

2009 yılında kendisiyle tanışmak isteyen ancak İstanbul'a gelmek için yol parasına ihtiyacı olduğunu söyleyen güzel sesli bir Bulgar tarafından dolandırıldığını gözleri dolarak anlatan Saycanlı,şunkarı kaydetti:

""O dönem 3000 Euro gibi bir param gitmişti ama paradan ziyade Marika'nın bana yalan söylemesi koymuştu. O zaman çünkü Euro 2 lira falan. Şimdi 3000 Eurom gitse kendimi yakarım. Nereden nereye ya... Tabii hem ekonomist kimliğimle hem de bir vatandaş olarak fakirleştiğimizi net bir şekilde biliyorum ama bu şekilde insanın yüzüne bir Pakistanlı tarafından vurulması yine de çok can acıtıyor...""

Yakın bir dönemde Türkiye'nin yeniden Bulgarlar, Romenler, Ruslar ya da Gürcüler tarafından dolandırılması gibi bir olasılığın bulunmadığını da sözlerine ekleyen Saycanlı, ""Maalesef bu yıl milli gelirimiz 8000 doların altına düşecek. Seneye de 5-6 binleri görürürüz."" derken böyle gitmesi halinde en geç 5 sene sonra Türkler'in Pakistanlılar tarafından bile dolandırılmaya değer bulunmayacağını belirterek karamsar mesajlar verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414945
ZT0143,"Kamu-Özel İşbirliğiyle Hayata Geçirilen ''Orman Yok - Yangın Yok'' Projesi, Orman Yangınlarıyla Mücadelede Kesin Çözüm Vaat Ediyor...","Jandarma Genel Komutanlığı, Orman Genel Müdürlüğü ve LİMAK- İÇTAŞ Konsorsiyumu işbirliğiyle Muğla’nın Milas ilçesine bağlı İkizköy Akbelen Ormanları'nda hayata geçirilen ""Orman Yok - Yangın Yok"" projesi, Türkiye'nin kanayan yaralarından orman yangınlarıyla mücadelede kesin çözüm vaat ediyor...

Proje için pilot bölge olarak seçilen Akbelen Ormanları'nın, Jandarma gözetiminde Orman Genel Müdürlüğü görevlileri ve LİMAK - İÇTAŞ ortaklığına bağlı ekiplerce yok edilmesi töreninde konuşan LİMAK Holding Yetkilisi İsmail Özdemir, projenin başarılı olması halinde Türkiye'nin diğer bölgelerinde de hızla hayata geçirileceğinin müjdesini verdi.

""Orman Yok - Yangın Yok"" projesinin, orman yangınlarının temel sebebi olan ormanları ortadan kaldırarak soruna kesin bir çözüm sunduğuna dikkat çeken Özdemir, ""Maalesef bu yıl da yine ciğerlerimiz yandı ama artık yeter diyoruz. Güzelim ağaçların ve ormanda yaşayan canlıların alevlerle boğuşmalarını izlemeye bizim  daha fazla tahammülümüz kalmadı. Allah'ın izniyle Muğlamızda bu yürek yakan görüntülere bir son veriyoruz. Şimdi gelsin bakalım o alevler yakacak bir şey bulabiliyorlar mı..."" derken, projenin hayata geçirilmesindeki özverili gayretlerinden dolayı Jandarma güçlerine ve Orman Genel Müdürlüğü ekiplerine de teşekkür etti.

Şu ana dek Türkiye'nin yangınla mücadele etmesini istemeyen bir kaç köylü, çevreci ve sıcak dışında önemli bir sorunla karşılaşmadıklarını ve projenin belirlenen takvimde ilerlediğini belirten LİMAK yetkilisi, ""Eylemcilere sağolsun kahraman jandarmamız geçit vermiyor ama onlar da bu sıcakta çok bunalıyorlar. Buna karşın güvenlik güçlerimize yardımcı olmak adına gölgesinde soluklanabilecekleri bir kaç ağaç bıraktık. Orada dinlenip dinlenip sözde doğa severleri coplamaya gidiyorlar."" derken, Jandarma Genel Komutanlığı'nın ricasıyla o ağaçların kesimini en sona bıraktıklarını da sözlerine ekledi.

Projenin orman yangınlarına son vermenin yanında her yıl yangın söndermek için harcanan milyonlarca TL'yi ekonomiye kazandırarak önemli bir tasarruf sağlayacağına işaret eden Orman Genel Müdürlüğü ise, dünyada bir ilk olan projenin ""No Forrest - No Fire"" adıyla başta Yunanistan olmak üzere orman yangınlarıyla mücadele eden diğer ülkelere pazarlanacağını da kamuoyuyla paylaştı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414918
ZT0144,Rapor: Türkiye'ye Bu Hafta da Suudi Arabistan'dan 50 Milyar Dolar Geliyor... Ya da Katar'dan... Ya da Rusya'dan... Ya da Şu Öteki Araplardan...,"Ekonomide ''Sürekli bir yerlerden para bekleyen adam'' modeline geçen Türkiye'de piyasalar, bu hafta da Suudi Arabistan, Katar, Rusya, Birleşik Arap Emirlikleri, Çin ya da işte bir ülkeden gelecek 20 ila 50 milyar dolar arasındaki paraya odaklandı...

Haftalık olağan ''50 milyar dolar geliyor"" açıklamasının bu hafta gecikmesi nedeniyle piyasalarda yaşanan tedirginlik üzerine Hazine ve Maliye Bakanlığı'ndan yapılan açıklamada, endişe edilecek bir durum olmadığı, Türkiye'ye bu hafta da bir yerlerden kesin 50 milyar dolar geleceği, sadece gönderecek ülkenin isminin henüz netleşmediği bildirildi.

""Maalesef Sayın Cumurbaşkanımızın son dönem dış temaslarındaki yoğunluk nedeniyle ufak bir karışıklık yaşandı. En son geçen hafta hangi ülkeden bize 50 milyar dolar geliyordu tam hatırlayamadık. Şu an arkadaşlarımız gazete manşetlerini tarayarak onu tespit etmeye çalışıyor. Eğer Katar'sa bu hafta sıranın Rusya ya da Birleşik Arap Emirlik'lerinde olması lazım. Yok geçen hafta Rusya'dan geldiyse o zaman sıra büyük ihtimalle Suudi Arabistan'dadır. Bi bakmak lazım işte..."" diyen Bakan Mehmet Şimşek, şu ara yaşadığı sıkıntılara rağmen Çin'den de her an bi 20-30-50-100 milyar dolar kadar para gelmesinin ihtimal dahilinde olduğunu belirtti.

Ülke isminin en geç yarın mesai bitimine kadar netleşeceğinin de müjdesini veren Bakan Şimşek, bu tarz karışıklıkların tekrar yaşanmaması için bundan böyle Türkiye'ye 50 milyar dolar gönderecek ülkelerin alfabetik sıraya göre belirleneceğini de sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414899
ZT0145,Lozan'ın Bitişiyle Boş Arazilere Akın Eden Vatandaşların ''Petrolü Kim Çıkaracak?'' Kavgasında Kazma ve Kürekler Konuştu: 116 Yaralı...,"24 Temmuz itibariyle Lozan Antlaşması'nın 100. yılının dolmasıyla birlikte yıllardır madenleri çıkarmak için antlaşmanın bitmesini bekleyen vatandaşlar da petrol ve doğalgaz çıkarmak için boş arazilere akın ederlerken, kimi bölgelerde yaşanan üzücü olaylar sevince gölge düşürdü...

Özgürce petrol çıkarabilmek için yıllardır Lozan Antlaşması'nın bitmesini bekleyen milyonların çileli bekleyişi dün gece 00.00 itibariyle sona erdi. Vatandaşlar, gece yarısının ilk dakikalarından itibaren ellerinde kazma ve küreklerle en yakınlarındaki boş araziye dalarak toprağı kazmaya başlarlarken, daha hazırlıklı olanların ise kiraladıkları sondaj makineleriyle kuyu açmaya başladıkları görüldü.

Büyük bir coşkuya sahne olan sondaj çalışmalarından ilk petrol müjdesiyle ilgili heyecanlı bekleyiş sürerken, kimi bölgelerde aynı anda aynı araziyi kazmaya çalışan vatandaşlar arasında gerginlikler yaşandığı da maalesef gelen haberler arasında. Şu ana dek Şanlıurfa, Adıyaman, Kırşehir, Yozgat, Afyon, Batman, Ağrı, Erzurum, Sivas, Bayburt ve Rize'de çıkan olaylarda toplam 116 kişinin yaralandığı, 2765 kişinin de göz altına alındığı bilgisi gelirken, güvenlik güçlerinin kazma ve küreklerle birbirine giren vatandaşları ayırmak için zaman zaman göz yaşartıcı gaz ve ses bombası kullanmak zorunda kaldığı öğrenildi.

Yetkililer uyarıyor: ""Herkes kendi evinin önünü kazsın""

Yozgat'ta çıkan olaylarda eşi, 2 kardeşi, 3 çocuğu, annesi, babası, yengesi, eniştesi, eniştesinin 4 kardeşi, dayısı ve dayısının eşiyle birlikte yaralanarak hastaneye kaldırılan G.H(48) isimli vatandaş, basına yaptığı açıklamada şunları kaydetti:

""Bizim apartmanın hemen yanında boş bir arsa mevcut. Biz dün akşamdan itibaren zaten elimizde kazıcı aletlerimizle hazır bekliyorduk. Gece tam 12'de koşarak arsaya daldık ama biz gelene kadar karşı apartmandan bir grup kazmaya başlamıştı bile. Bunlar güya uyanıklık edip Lozan tam bitmeden çıkmışlar, başka türlü bizden önce gelmeleri mümkün değil. Kendilerine hile yaptıklarını, üstelik arsanın bize daha yakın olduğunu, bu yaptıklarının kul hakkı olduğunu anlatmaya çalıştık ama bizi dinlemeyip kazmaya devam ettiler. O sırada bir küfürleşme oldu ama olay çok büyümedi. Tam biz 'başımızın gözümüzün sadakası olsun' diyip başka arsaya giderken arkamızdan 'aha valla bi şey fışkırıyor' diye bir ses gelince petrolümüze sahip çıkmak için geri döndük. Petrol bizimdi sizindi derken kanalizasyon borusunu patlattıkları anlaşıldı. Gayrı ihtiyarı 'Sizin yapacağınız işi s.keyim' demiş bulundum. Sonrasında ilk kim kime vurdu hatırlamıyorum. Kendime geldiğimde sedyedeydim. Şikayetçiyim...""

Yaralı sayısının artmasından endişe eden yetkililerse vatandaşlara sakin olmaları yönünde çağrıda bulunarak artık Türkiye'de herkese yetecek kadar petrol ve doğalgaz olduğuna işaret ettiler. ""Herkes kendi evinin önünü kazsa bir sıkıntı çıkmaz. Aç gözlülük yapmaya, sağda solda boş arazilere dalmaya gerek yok. Vurduğunuz yerden fışkıracak artık bir şeyler"" diyen Enerji Bakanı Alparslan Bayraktar, yeni petrol rezervlerini kutlamak amacıyla gece yarısından itibaren akaryakıta 2.5 TL daha zam yapılacağının da müjdesini verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414846
ZT0146,"Taksi Ücretlerinin Artırılması Talebiyle 2 Haftadır ''Yolcu Almama Eylemi'' Yapan İstanbul Taksiciler Odası, Eylemi Kimsenin Fark Etmemesinden Şikayetçi...","İstanbul'da indi-bindi olarak bilinen en kısa mesafe ücretinin 75 TL'ye çıkarılması talebiyle 2 haftadır yolcu almama eylemi yapan İstanbl Taksiciler Odası, eylemi şu ana dek hiç kimsenin fark etmemiş olmasından şikayetçi...

Akaryakıta gelen zamlarla birlikte mevcut fiyat tarifesinin sürdürülemez hale geldiğini belirten İstanbul Taksiciler Odası Başkanı Süleyman Kolbaşçı, yetkililerle yaptıkları görüşmelerden bir sonuç çıkmaması üzerine bir süredir protesto eylemlerine başladıklarını  ancak şu ana dek kayda değer bir sonuç alamadıklarını ifade etti.

""Aldığımız karar gereği 2 haftadır arkadaşlarımız özellikle Türk müşterileri araçlarına almıyorlar. Taksi boşken adeta nispet yapar gibi gözlerinin içine baka baka yanlarından geçip gidiyoruz. Hatta genelde suratlarına bile bakmıyoruz. Durağı arayanlara araç yok dedirtiyoruz. Uygulamalarda araçlarımız görünüyor ama hiçbiri gelmiyor. Amacımız, bu şekilde İstanbulluların dikkatini çekerek İBB üzerinde bir baskı oluşturmaktı. Şu adamlara ne istiyorlarsa verin de taksiye binelim desinler diye bekliyorduk ama maalesef olmadı"" diyen Kolbaşçı, taksi yokluğunun hiçbir İstanbullu tarafından fark edilmediğini üzülerek dile getirdi.

Araplar başta olmak üzere yabacı gibi görünen kişileri eylem dışında tuttuklarını, çünkü onlardan zaten uzun süredir zamlı ücret aldıklarını belirten Taksiciler Odası Başkanı, bundan sonraki yol haritalarıyla ilgili bir soruyu ise şöyle yanıtladı:

""Aklımızda net bir şey yok açıkcası. Yolcu almamak dışında bildiğimiz tek şey rakip ulaşım araçlarının önünü kesip şoförlerini dövmek. UBER konusunda etkili olmuştu ama bu sefer yine eylem yaptığımız fark edilmeyebilir. Normal taksici dayağı olarak yorumlanmasından endişeliyiz. Tabii umuyoruz ki metrobüs şoförü dövme noktasına gelmeden bu iş çözülür...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414810
ZT0147,Körfez Temaslarından İlk Olumlu Sonuç Geldi: Araplara Hediye Edilen TOGG'lardan En Az 2.5 Milyon TL ÖTV+KDV+MTV Geliri Bekleniyor...,"Cumhurbaşkanı Erdoğan ve beraberindeki heyetin ekonomiye kaynak bulmak için Arap ülkelerine düzenlediği ziyaretten ilk olumlu sonuçlar gelmeye başladı. Suudi Arabistan, Katar ve Birleşik Arap Emirlikleri krallarına hediye edilen TOGG marka araçların vergilerinden hazineye en az 2.5 Milyon TL'lik gelir bekleniyor.

Konuyla ilgili olarak Hazine ve Maliye Bakanı Mehmet Şimşek tarafından yapılan açıklamada, kamuoyunda eleştirilere neden olan hediyelerin ekonomiye kaynak yaratma çabalarının bir parçası olduğu belirtilirken ""Evet biz bu araçları hediye ettik ama kimseye vergilerini almıycaz demedik. Bugün piyangodan para bile çıksa vergisini ödüyorsunuz çünkü"" sözleriyle Arap yetkilillerin de büyük ihtimalle durumu anlayışla karşılayacaklarını ve vergi tahsilatında bir sıkınıtı yaşanmasının-beklenmediği ifade edildi.

Ortalama satış değeri 1.750.000 TL civarındaki araçların her birinden birer defaya mahsus olmak üzere %50 ÖTV ve %20 KDV tahsil edileceğini, ayrıca her biri 23.000 TL tutarında 2 Motorlu Taşıtlar Vergisi alınacağını belirten Şimşek, ilk etapta araç başına yaklaşık 850.000 TL'den toplam 2.5 Milyon TL civarında bir gelirin hazineye kazandırılacağının da müjdesini verdi.

Şimşek, ""Tek seferlik ÖTV ve KDV gelirlerinin yanından araçlar satılmadığı sürece de yıllık en az 70 bin TL MTV geliri düzenli olarak hazinemize aktarılacak. En az diyorum çünkü seneye MTV'yi 500.000 lira yapsak onu da mecbur ödeyecekler. Daha bunun muayene ücreti, periyodik bakımı falan bakın onları hiç saymıyorum bile. Bize 'kimin parasıyla kime araba hediye ediyorsunuz?' diyenler şimdi biraz utanır mı? Sanmıyorum"" derken, ekonomiye kaynak yaratma girişimlerinde sıradakı hedefin bir sonraki G20 zirvesine katılacak tüm liderlere TOGG hediye etmek olduğunu aktardı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414762
ZT0148,"''Soğan için vatanı satmam!'' Sloganıyla Sandık Başına Giden Muzaffer İycek(67), Soğan Alabilmek İçin Vatanın Bir Kısmının Araplar'a Satılmasından Gelecek Parayı Bekliyor...","28 Mayıs seçimlerinde ''soğan için vatanı satmam!'' sloganıyla sandık başına giden Muzaffer İycek(67), önümüzdeki aylarda soğan alabilmek için vatanın bir kısmının Araplar'a satışından gelecek parayı bekliyor...

Cumhurbaşkanı Erdoğan'ın liderlik ettiği ekonomi heyetinin Arap ülkelerine düzenlediği seyahati televizyon ekranlarından takip eden İycek cephesinde heyecan, medyada gün aşırı çıkan ""Araplardan 50 milyar dolar geliyor"", ""Katar'dan 100 milyar dolar geliyor"", ""Suudi Arabistan 3 trilyon dolar yatırım yapacak!"" haberlerleriyle giderek yükselirken, vatanın tam olarak ne kadarlık bir kısmının kime kaçtan satılacağının bir an önce netleşmesi için de nefesler tutulmuş durumda.

Basına yaptığı açıklamada, seçim öncesi yaptığı ""soğan"" ve ""vatan"" karşılaştırmasına da değinen İycek, ""O ara biraz gelip soğana haksızlık etmiş olabilirim"" sözleriyle günah çıkarırken, eğer bir şekilde emekli maaşına zam olarak yansıyacaksa vatanın en azından bazı arazilerinin, bir kısım limanlarının ya da THY, Çaykur gibi 3-5 şirketinin satılmasında önemli bir sakınca görmediğini ifade etti.

Mevcut enflasyon ve dövizdeki artışla birlikte yıl sonuna doğru etin kilosunun 1000 TL, ekmeğinse 20 TL'ye yaklaşacağına işaret eden deneyimli emekli, ""Soğan da kış gelince heralde 50 TL'yi falan görür. Hadi et neyse onunla vedalaşalı çok oldu ama soğan önemliymiş ya. Tamam vatanın hepsi satılmasın ama bana soğan aldırabilecek kadar bir bölümü gözden çıkarılabilir"" derken, şu aşamada vatan ve soğan arasında bir denge bulmanın önemine dikkat çekti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414715
ZT0149,Adana Belediyesi'nden Vefa Örneği: Klimanın Mucidi Willis Carrier'ın Adı Bir Caddede Yaşatılacak...,"17 Temmuz Klimanın İcadı Günü yurdun dört bir yanında bir kez daha coşkulu kutlamalara sahne olurken, Adana Belediye’sinden de örnek bir vefa adımı geldi. 121 yıl önce bugün klimayı icat ederek Adana’nın yaşanabilir bir kent olmasında önemli bir katkıda bulunan Willis H. Carrier’ın ismi, şehrin en işlek caddelerinden birinde yaşatılacak.

Konuyla ilgili olarak düzenlenen basın toplantısında Alarko firmasından yetkililerle birlikte kameraların karşısına geçen Adana Belediyesi Kültür İşleri Daire Başkanı Zafer Esmeler, “Merhum Willis Carrier, sadece değerli bir mühendis ve mucit değil aynı zamanda biz Adanalılar için dünyanın en önemli 3-5 insanından biridir. Kendisi bilmese de, fahri hemşerimizdir. Tam 121 yıl önce bugün klimayı icat ederek her mevsim evlerimizde bizleri gerçek konfor ile tanıştırdı. Olmasaydı uyuyamazdık…” sözleriyle duygusal bir girişe imza attı.

Vefa borçlarını ödemek için Adana’nın en işlek caddelerinden birine “Willis H. Carrier Saygı Bulvarı” adını vereceklerini belirten Esmeler, yine aynı cadde üzerinde yapılacak 12 metre boyunda dev bir Alarko Carrier Split Klima heykeliyle de büyük bilim insanının aziz hatırasını yaşatacaklarını ifade etti.

Açılış konuşmalarının ardından Willis Carrier’ın hayatı ve eserlerinin anlatıldığı barkovizyon gösterisiyle programa devam edilirken, salonda bulunan çok sayıda Adanalı’nın gözyaşlarını tutamadığı görüldü. Barkovizyon gösterisinden sonra ise Carrier adına düzenlenen şiir yarışmasında 1.’lik ödülü kazanan ilköğretim 4. Sınıf öğrencisi Ayşegül Suyazcık, şiirini okumak üzere sahneye davet edildi.

1902’de doğdu bir güneş
Yoktur dünyada o icada bir eş
Klima dedi adına, Carrier gardaş
Sayesinde serinledi evim, okulum bi de kardeşimin gittiği kreş

Çeşit çeşit modeli var hepsi ayrı şaheser
Konforu yaşattı yaz-kış, dert görmesin o eller
Yaşarken geleydin keşke kebap yerdik beraber
Adanalı saydık seni, yiğit Willis Carrier

Salonda duygusal anların yaşanmasına neden olan şiirin ardından Alarko yetkililerine Adana halkı adına teşekkür plaketlerini takdim eden Esmeler, “Aslında tören bitti ama bu sıcakta şimdi dışarı çıkılmaz, hazır klimalı ortam bulmuşken biraz daha oturalım bence. Akşam çıkarız” teklifini dile getirdi. Teklif, katılımcıların tamamı tarafından kabul edilirken, haber yayına hazırlandığı sırada tören halen devam ediyordu.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414694
ZT0150,"Hazine ve Maliye Bakanlığı: ''Benzin pahalı değil, siz fakirsiniz...''","Akaryakıta dün gece gelen ÖTV zamlarına yönelik tepkiler sürerken, Hazine ve Maliye Bakanlığı'ndan da açıklama gecikmedi. Açıklamada, Türkiye'nin akarkayıt fiyatlarında Avrupa ortalamasına göre hala ucuz olduğuna dikkat çekilirken, ""Benzin pahalı değil, siz fakirsiniz"" ifadelerine yer verildi.

Dün gece Resmi Gazete'de Cumhurbaşkanı ve AKP Genel Başkanı Recep Tayyip Erdoğan'ın imzasıyla yayımlanan karara göre akaryakıtta ÖTV tutarları benzinde ve motorinde 5 lira, LPG'de ise 4 lira arttı. KDV ile birlikte 7 TL'yi geçen zamların ardından benzinin litre fiyatı 28 TL’den 34 TL’ye, motorinin litre fiyatı da 26 TL’den 33 TL’ye yükseldi.

Akaryakıta gelen zamlara kamuoyunda yükselen tepkiler üzerine bir açıklama yayınlayan Hazine ve Maliye Bakanlığı, yapılan artışa rağmen Türkiye'de 1.3 Dolar seviyesinde olan akaryakıtın halen bir çok Avrupa ülkesinde daha ucuza satıldığına vurgu yaptı. ""Araba fiyatlarına itiraz etseniz anlarız, o Türkiye'de Avrupa'nın en az 2-3 katı kadar. Et fiyatlarından şikayet etseniz yine haklısınız. Almanya'da 10 Euro olan et burada 15-16 Euro. Spora ayakkabı desen yine en pahalısı bizde. Aslında şöyle bir bakınca benzin hariç nerdeyse her şey burada Avrupa'dan daha pahalı."" denilen açıklamada, buna rağmen en çok da benzin fiyatlarından şikayet edilmesinin şaşırtıcı olduğu ifade edildi.

Açıklamada, ""Velhasıl bizde benzin pahalı değil. Hatta bir tek o pahalı değil bile diyebiliriz. Sorun sizin fakir olmanız. %90'ınız ayda 500 euro bile kazanmıyorsunuz ama temel masraflarınız bile ayda ortalama 3000 Euro kazanan bir Avrupalı kadar. İlla bir şeye sinirlenecekseniz buna sinirlenebilirsiniz mesela. Euro niye 30 lira ve ben niye 350 euro asgari ücrete seviniyorum da diyebilirsiniz. Bak ona da bir lafımız olmaz""  sözleriyle vatandaşlardan biraz daha rasyonel şikayetler beklendiği de kamuoyuyla paylaşıldı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414664
ZT0151,"Uyarılar Fayda Etmedi: Story'e Yollanan Alev, Manisa'da 10 Hektar Ormanlık Alanı Küle Çevirdi...","Yetkililer tarafından günlerdir yapılan ""aşırı sıcak hava dalgasında Instagram'dan alev yollanmaması"" yönündeki uyarılar, fayda etmedi. Manisa’nın Turgutlu ilçesine bağlı ormanlık arazide Story'e yollanan alev, bölgedeki 10 hektar ormanlık alanın kül olmasına neden oldu.

Manisa’nın Turgutlu ilçesine bağlı Musacalı ile Akköy arasında bulunan Manavdere mevkii ormanlık alanında öğleden sonra başlayan ve akşam şiddetli rüzgarın da etkisiyle çevreye yayılan yangında 10 hektarlık üzüm bağı, zeytinlik ve meyvelik alanı zarar gördü. Yapılan ilk incelemede yangının, ormanlık arazide Story'e yollanan alevin kontrolden çıkarak çevredeki otları tutuşturması nedeniyle çıktığı belirlendi.

Yangın haberini alan Turgutlu Kaymakamı Yusuf Ziya Gurçul, olay yerine gelerek, jandarma ekipleri ve köylülerden bilgi aldı. Gurçul, basın mensuplarına yaptığı açıklamada ""Yangına 55 arazöz, 10 dozer ve yaklaşık 500 personel ile müdahale ediyoruz. Ekiplerimiz hayatlarını tehlikeye atarak yangını tamamen kontrol altına almaya çalışıyorlar"" dedi.

Gurçul, yangının çıkış nedeni ile ilgili bir soruyu ise ""Olay yerinde bulduğumuz bir cep telefonu her şeyi açıklıyor. Bir genç kızımız sabah saatlerinde havuz başından bikinili bir Story atarak adeta yangına davetiye çıkarmış. Sonrasında atılan 6 Story'den anladığımız kadarıyla da öğlen 14 sularında ailesiyle birlikte ormanlık alana pikniğe gelmiş. Bu süreçte tüm uyarılarımıza rağmen gelen 20'ye yakın alev saydık. Maalesef facia adeta göz göre göre gelmiş"" sözleriyle yanıtladı.

Alev yollayanlardan 14'ünün kimliğinin belirlendiğini ve İlçe Emniyet Müdülüğü'nde ifadelerinin alınmasına devam edildiğini belirten Gurçul, Türkiye'ye kaçak yollardan girdikleri anlaşılan yabancı uyruklu 3 kişinin ise sınırdışı edilmek üzere Manisa Göç İdaresi'ne sevk edilğini basın mensuplarına aktardı.

Bölgedeki sert esen rüzgarlar nedeniyle yangının kontrol alınmasında yer yer güçlük yaşanırken, bazı bölgelerde soğutma çalışmaları halen devam ediyor.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414635
ZT0152,"Kurulduğundan Beri Devlete Sadece Bir Tane Trafik Polisi Yerleştirmeyi Başarabilen Cahitçiler Tarikatının Lideri, Kimsesizler Mezarlığına Defnedildi...","Kamuoyunda kısıtlı bir kesim tarafından bilinen Cahitçiler Tarikatı'nın lideri Cahit Hoca (Cahit Arlıseven) dün akşam 20.30 sularında kiracı olarak yaşadığı Ümraniye'deki evde ebediyete intikal etti. 82 yaşında hayata gözlerini yuman Cahit Hoca'nın naaşı 4 kişinin katıldığı mütevazi bir törenle kimsesizler mezarlığına defnedilirken, tarikat da 30 yıllık serüvenlerini noktalama kararı aldı. Bugüne dek devlete sadece 1 tane trafik polisi yerleştirmeyi başarabilen tarikatın bundan sonra dini ya da siyasi herhangi bir faaliyette bulunmayacağı bildirildi.

“Tarikatımız çok güzeldi ama tanıtamadık”

Tarikatın kanaat önderi olarak gösterilen Cahit Hoca'nın yaşayan 3 müridinden biri olan İlhami Barazoğlu, cenaze töreninin ardından kısa bir konuşma yaptı. 12 Eylül darbesinden sonra o dönem hızla yayılan tarikatleşme akımına kendilerinin de dahil olarak Cahitçiler Tarikatını bin bir zorlukla kurduklarını ancak 40 yıllık geçmişlerinde arzuladıkları noktaya bir türlü gelemediklerini belirten Barazoğlu, “Bugün üzülerek görüyoruz ki bu tarikatten ne bir milletvekili, ne bir bakan çıkabilmiş. Cahit hocamız büyük bir alimdi ama ne yalan söyleyeyim biraz asosyal bir insandı. Kendi girişken olmadığı gibi bizi de yıllışıklık etmeyin diye sürekli uyarırdı Haliyle böylesine güzel bir tarikati maalesef biz de tanıtamadık. Hadi meclise girmeyi geçtim, benim kendi öz oğlum bile KPSS’den 47 aldı. Artık bize mi yanlış sorular servis edildi yoksa oğlan süzme gerizekalı mı onu bilemiyorum… Ama görünen o ki biz bu işi beceremedik” dedi.

“Emniyette kadrolaşamadık, tek bir trafik polisiyle olacak iş değil”

Hemen her cemaat yapısında olduğu gibi, kuruldukları günden bu yana çeşitli devlet kurumlarında kadrolaşmak için çok çabalar sarf ettiklerini ancak bu emeğin de karşılıksız kaldığını sözlerine ekleyen Barazoğlu “Artık tarikati dağıttığımıza göre söylemekte bir sakınca görmüyorum. Emniyetteki kadrolaşmamız ancak İçerenköy sabit pazarının oradaki ışıklarda olabildi. Bir trafik polisi müridimiz sağolsun uzun yıllar ceza meza yazmadı bize o ışıklarda. Gelin görün ki oraya da Mobese koydular, sevgili evladımızın da yapacak bir şeyi kalmadı” dedi.

Samimi açıklamalarına, ""Açıkçası zaten sandığa falan da pek bir etkimizin olmadığını görünce artık bu işte ısrar etmenin pek anlamı olmadığını gördük"" diyerek devam eden İlhami Barazoğlu, dağılan tarikat üyeleri ile her sene pilav gününde buluşmayı planladıklarını da sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414609
ZT0153,"Birleşik Arap Emirlikleri Yönetimi, Para İstemek İçin Artık Haftada Bir Gelmeye Başlayan Türk Heyeti Nedeniyle Taşınmaya Karar Verdi...","Seçimden önce ortalama ayda bir kez para istemek için gelen bir Türk heyetini ağırlayan Birleşik Arap Emirlikleri yönetimi, ziyaret aralığının haftada 1'e kadar düşmesi nedeniyle sıkıntılı günler geçiriyor.

Son olarak Hazine ve Maliye Bakanı Mehmet Şimşek ve Merkez Bankası Başkanı Hafize Gaye Erkan'ın öncülük ettiği Türk heyetini ağırlayan BAE Kralı Muhammed bin Zâyid bin Sultan en-Nehyan, ziyaret sonrası yaptığı değerlendirmede basın mensuplarına içini döktü.

Kral Nehyan, ""Arkadaş daha geçen hafta para istemeye bunlardan başka bir heyet gelmemiş miydi? Ben mi yanlış hatırlıyorum? Tamam dedik işte bakıcaz yani o işe, bir insan bu kadar da sıkboğaz edilmez ki?"" sözleriyle adeta alacaklı gibi kapıya dayanan Türk heyetlerini ağırlamaktan kendi ülkesini yönetmeye vakit ayıramadığını ifade etti.

""Berat'ı biter, Nebatisi başlar, o biter Mehmet'i başlar. Seçim öncesi 'seçimi kazanmak için para lazım' diye gelirler, seçim biter 'biz bütün parayı seçimde harcadık, biraz destek atın da batmayalım' diye gelirler. Hayır bir kere para verince gitseler gene neyse, başımızın gözümüzün sadakası olsun ama verdikçe de iyice ayakları alıştı. Bak şimdi de 'haftaya sayın Cumhurbaşkanımızla gelicez' diyorlar. La havle vela kuvvete..."" diyen Kral Nehyan, bu noktadan sonra artık radikal önlemler almanın kaçınılmaz olduğunu belirtti.

Kral Nehyan, ısrarlı sorulara rağmen alınan tedbirlerle ilgili bilgi vermekten kaçınırken, BAE yönetimine yakın kaynaklar, çölün altında son derece gizli yeni bir tesisin inşaasına başlandığı ve kralın en kısa zamanda bu yeni tesise taşınacağı bilgisini aktardılar. Yeni tesisin adresinin özellikle Türk heyetiyle paylaşılmaması konusunda kesin talimat verildiğini aktaran kaynaklara göre, mevcut sarayda karşılama için bir grup görevli bulundurulacak ve para istemek için gelen Türk heyetine ""Kusura bakmayın patron yok, o yokken kasadan para veremiyoruz"" denilecek.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414593
ZT0154,"Hazine ve Maliye Bakanlığı, Herhangi Bir Şey Almaya Gerek Kalmadan KDV ve ÖTV Ödeme İmkanı Sunan Yeni Ürünü Tanıttı","Hazine ve Maliye Bakanlığı, herhangi bir ürün almadan direkt olarak olarak KDV ve ÖTV ödeme kolaylığı sağlayan 'Ürünsüz Vergi Paketi'ni bu akşam düzenlenen bir basın toplantısıyla kamuoyuna tanıttı. Bakan Mehmet Şimşek'in ''Arkadaşlar, bu elimde görmüş olduğunuz kutu, yeni vergi paketimiz. Artık vergi ödemek için illa arabadır, evdir, tuvalet kağıdıdır falan bunları almanıza gerek yok. Sadece bu kutuyu satın alarak, herhangi bir ürün fiyatına da katlanmak zorunda olmadan devletimize katkıda bulunabileceksiniz"" sözleriyle tanıttığı vergi paketi, çok yakında perakende satış noktalarında ve PTT bayilerinde satışa sunulacak.

""İlla bir tüketim maddesi almaya gerek yok""

Artan vergi oranlarının vatandaşların sırtına önemli bir yük getirdiğini belirten Şimşek, yeni sistem sayesinde bu yükün önemli ölçüde hafifleyeceğine dikkat çekerken, sadece vergiyi satın alarak tüketiciyi gereksiz ürün maliyetinden kurtaracak olan yeni paket hakkında şu bilgileri paylaştı:

“Bakın arkadaşlar mesela bu elimdeki kutu ÖTV, KDV ve Stopaj’dan oluşan 1000 liralık mini vergi paketi. Bunun üzerine %20 KDV'sini de eklediğimiz zaman 1200 lira gibi cüzi bir tutara tekabül ediyor. Normal şartlarda bu vergiyi ödemek isteyen insan en az 3 büyük rakı, 10 paket de sigara almak zorunda. Bu da 2000 lira gibi bir masraf demek. Vergi paketimizi alarak hem bu illetlerin maliyetinden kurtuluyoruz, hem sağlığımız bozulmuyor, hem de aslanlar gibi devletimize yine vergimizi ödemiş oluyoruz...""

Vergi kaçakçılığı da bitecek

Bakan Şimşek, 50.000 TL vergi ödemek için 80 bin liralık cep telefonu alma devrinin de artık sona ereceğini belirtirken, ""Müfettişlerimiz her ay kapı kapı gezerek kutu kontrolü yapacaklar. Evinde veya iş yerinde o ay vergi paketi bulunmayanlardan 3 mega paket tutarında vergiyi otomatik olarak tahsil edecekler. O yüzden vatandaşlarımız aldıkları kutuları atmasınlar. Neticede hem bir hatıradır hem de ileride taşınırken falan lazım olur"" diyerek, yeni uygulamanın vergi kaçakçılığını minimuma indireceğini de sözlerine ekledi.

Her keseye uygun vergi paketleri

İlk etapta normal boy, süper boy ve mega boy olmak üzere 3 farklı ebatta tüketicilerin beğenisine sunulacak olan vergi paketleri, Ocak ayı sonuna dek tüm Türkiye’de perakende satış noktalarından ve PTT şubelerinden kolayca temin edilebilecek. Lansmanın sonunda örnek olarak yanında getirdiği mega paketleri basın mensuplarına dağıtan Şimşek, ""Arkadaşlar, merak etmeyin. Kutular tanıtım amaçlı olduğu için sadece 7500 Lira'ya sizde kalacak. Paraları elden ele yapıp, bana yollarsanız sevinirim"" sözleriyle hoş bir sürpriz de yaptı. İlk satışı muhabirlere gerçekleştirilen Mega Paketin içeriği ise şu vergilerden oluşuyor:

- Yıllardır ÖTV verememenin acısıyla yaşayan; Sigara içmeyen, cep telefonu ve araba kullanmayanlar için ÖTV.

- Kendisini bir kez olsun A.Ş. gibi hissetmek isteyenlere Özel Kurumlar Vergisi.

- Stopaj (Tam ne olduğunu kimse bilmiyor ama adı çok havalı)

- Sadece mega pakete özel, nostalji severlerin de vazgeçemeyeceği: Öşür

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414554
ZT0155,"Çoluk Çocuğun Rızkını Sigaraya Vermemek İçin 6 Yıl Önce Sigarayı Bırakan Murat Eyrik(37), Artık Daha da Fakir. Çocuğu da Fakir...","Bugün gelen 5 TL'lik zamla birlikte sigara fiyatları bazı markalarda 50 TL'ye kadar çıkarken, zam haberi sigarayı 6 yıl önce bırakan Murat Eyrik(37) cephesinde yine buruk bir sevinçle karşılandı. Sigarayı bırakmadan önce içtiği markanın an itibariyle 45 TL'ye yükseldiğini belirten Eyrik, son düzenlemeyle birlikte aylık tasarruf miktarının 1500 TL'ye çıktığına işaret ederken, kendisinin ya da çocuğunun fakirliğinde ise henüz olumlu bir gelişme olmadığını açıkladı...

Hesaplar tutmadı

Düzenlediği basın toplantısında sigarayı 2017 yılında gelen zamla birlikte bıraktığını belirten Eyrik, ""O zaman günde 1-1.5 paket arası tüketiyordum. Yılbaşından sonra fiyatı 11 liraya çıkınca yeter dedim. Bu zıkkım hem sağlığıma zararlı hem cebime. Çoluğumun çocuğumun rızkını dumana yedirmiycem artık"" derken, o dönem sigara masrafından kurtularak yapacağı tasarrufun kendisini heyecanlandırdığını da sözlerine ekledi.

Eyrik, hesaplarına göre 2017'de aylık 400 ile 600 TL arası tasarruf ederek yıl sonunda en az 6000, 6 yılda gelen zamlarla birlikte ise nerden baksanız en 150-200.000 TL'yi bir kenara koyması gerektiğini belirtirken, gelinen noktada ortada böyle bir meblağ olmamasının kendisini biraz şaşırttığını ifade etti.

Parayı ne yaptığı konusunda en ufak bir fikrinin olmadığını özellikle vurgulayan Eyrik, şöyle devam etti:

""O dönem benimle birlikte sigarayı bırakma kararı alan bir kaç iş arkadaşım daha oldu. Aşağı yukarı birbirine yakın maaşlarımız falan. Onların hepsi 1 ay sonra dayanamayıp sigaraya geri döndüler. Bakınca benden daha mı fakirler? Emin değilim. Sorsan hiçbirinin kenarda 200.000'i yoktur. Ha keza benim de yok. Hadi onların nereye harcadığı belli. Benim parama ne oldu hiç bilmiyorum...""

Son olarak her şeye rağmen bundan sonra da her sigaraya zam haberinde çevresine ""Abi yazıktır, çoluk çocuğun rızkını vermeyin şu sigaraya"" öğüdünü vermekten geri durmayacağına dikkat çeken Eyrik, ""Bir keyfim o var, ona da kimse karışmasın artık... Haa sigaraya para vermiyorum da benim çocuğum her gün bonfile mi yiyor? Cebinde son model iphone mu var? Özel okula mı gidiyor? Yoo, normal devlet okuluna giden, 2. el dandik cep telefonlu çocuk. Öyle ben yemedim de çocuğu ihya ettim gibi bir durum da yok... Lan hakkaten ben yemiyorum, çocuk yemiyor nereye gidiyor olm benim sigara param? Bak canım sıkıldı şimdi..."" derken, basın toplantısını izleyen muhabirlerden varsa bir dal sigara rica etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414519
ZT0156,"Rapor: Siz Hariç Herkes Bu Yıl da Tatilini Yapıyor, Konserine Gidiyor, Çok Eğleniyor...","Haziran ayı başından itibaren kamuoyunda sık sık gündeme gelen, siz hariç herkesin tatilini yaptığı, konserinden, fasılından, club'undan geri kalmadığı yönündeki iddialar, Instagram tarafından yayınlanan raporla da doğrulandı.

Gece 02 sularında instagram time line ve story listesinde gözlemlenen toplam 113 post'tan derlenen ""Millette para var abi"" başlıklı rapora göre ekonomik krizin bu yıl da bir tek sizi vurduğu netlik kazanırken, yine sadece sizin yalnız olduğunuz elalemin arkadaşları, sevgilileri ve takıldıklarıyla birlikte çok eğlendiği ve şölen tadında bir cinsel hayat yaşadığı bilgisi de bir kez daha doğrulandı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414501
ZT0157,"Vergi Artışları ve Zamların Ülkenin Yarısı Tarafından ''Oh olsun'' Diye Karşılandığını, Diğer Yarısı Tarafından da Görmezden Gelindiğini Fark Eden Hazine ve Maliye Bakanlığı'nda Yüzler Gülüyor...","Bu sabah güne yeni vergi artışları ve zamlarla uyanan Türkiye'de toplumun herhangi bir kesiminden olumsuz bir tepki gelmemesi hükümette yüzleri güldürüyor. Gelen zamların muhalif kesim tarafından ''Oh olsun beter olalım'' şeklinde coşkuyla karşılandığına, ""kendimiz ettik kendimiz bulduk"" diyemeyen iktidara destekçileri tarafından da sessizce görmezden gelindiğine dikkat çeken Hazine ve Maliye Bakanı Mehmet Şimşek, ekonomi politikasının toplumun tamamı tarafından bir şekilde onaylanmasının sevindirici olduğunu kaydetti.

''Açıkcası bu zamlar öncesi kamuoyundan tepki görür müyüz acaba diye bazı endişelerimiz vardı ama şu an bizi hem şaşırtan hem de oldukça mutlu eden bir tabloyla karşı karşıyayız.'' diyen Şimşek, geniş kamuoyu desteğinin gelecek yeni zam ve vergiler için kendilerini cesaretlendirdiğini de sözlerine ekledi. Enflasyon ve dövizdeki artışla birlikte seçim sonrasındaki 2 ayda yaklaşık yüzde 30 fakirleşen Türk halkının durumdan hiçbir şekilde şikayetçi olmamasının sevindirici olduğunu belirten Mehmet Şimşek, özellikle muhalefetin verdiği desteğin oldukça değerli olduğunu ifade etti.

''En çok muhalefete güveniyoruz''

Şimşek, önümüzdeki süreçte uygulanacak kemer sıkma politikaları ve yaşanacak ekonomik daralma için en büyük güvencelerinin bu muhalif desteği olduğunu söyleyerek şöyle devam etti:

''İktidarımıza destek veren vatandaşlarımız şimdilik hala gurur yapma aşamasında oldukları için susuyorlar ama ilerleyen süreçte onun devamının bir garantisi yok. Neticede ezan susmasın, erkek erkeğe evlenmesin gazı da bir yere kadar. Durum daha da kötüleşip, toplu iflaslar ve işten çıkarmalar başladığında ufak bir ihtimal de olsa belki 'başlarım lan sizin yapacağınız işe' derler diye bir endişemiz var. Ancak muhalif vatandaşlarımızla ilgili kafamız rahat. Her zamda 'oh olsun'lar, 'daha da geçirsin'ler havalarda uçuşuyor. Onlar her halukarda ekonomi politikalarımızın arkasında olacaklar gibi görünüyor. Su verecek olan itfaiyeye karşı bile şimdiden tepki göstermeleri bunun en önemli işareti...''

''Yeni zamları halka sorabiliriz''

100'e yakın toplumsal destekle ülkeyi ekonomik yıkıma götüren ilk hükümet olduklarına, bunun dünyada da eşi görülmemiş bir başarı olduğuna dikkat çeken Mehmet Şimşek, halktan gördükleri bu teveccühe karşı ufak bir jest olarak bundan sonraki zam ve vergileri referandumla belirleyebileceklerinin de müjdesini verdi.

''Neye hangi oranda zam yapacağımızı vatandaşlarımıza sorarak dünyaya bir demokrasi ve birlik dersi verebiliriz. Ben inanıyorum ki biz mesela benzine yüzde 10 zam yapacaksak o referandumdan en az yüzde 30 yapılsın gibi bir sonuç çıkacaktır. O ışığı görüyorum'' diyen Şimşek, uygulamayla ayda bir sandık başına gidecek olan vatandaşların geçim sıkıntısını düşünmek yerine biraz kafa dağıtma şansı bulacaklarını da sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414455
ZT0158,"Kişilik Bozukluklarının Tamamını Twitter'da Sergileyen Mert Cağaz(32), Threads'de Kendini Tekrar Etmekten Endişeli...","Meta'nın bu sabah duyurduğu twitter benzeri yeni uygulaması Threads sosyal medyada heyecan yaratırken, 8 yıllık twitter kullanıcısı Mert Cağaz(32) de bu platformda ilk yerini alan kullanıcılardan oldu...

Özellikle Elon Musk tarafından satın alındıktan sonra getirilen yeni kurallar ve uygulamalarla kullanıcıların şikayetlerine konu olan twitter'a rakip olarak çıkarılan Threads, ilk günden 30 milyondan fazla kullanıcı kaydederek iddialı bir çıkışa imza attı.

Threads'e ilk günden kayıt olan kullanıcılardan biri de Mert Cağaz oldu. 8 yıllık twitter geçmişinde, kişilik bozukluklarının tamamını 627 takipçisine sergileme imkanı bulan ve bu süreçte daha önce sahip olmadığı 10'dan fazla yeni bozukluk da geliştiren Cağaz, threads'teki ilk gününde durgun bir profil sergiledi.

""Yazalım bakalım biraz da buraya"" şeklindeki ilk thread'ini platformdaki 7 takipçisiyle paylaşan Cağaz,aldığı 1 beğeni nedeniyle bir miktar hayal kırılığına uğrarken, aklına yazacak yeni bir şey gelmemesi üzerine twitter'da popüler olmuş tweetlerinden bir kısmını bu yeni mecraya taşıma fikrini değerlendirmeye başladı.

""Ya tamam bu Elon i.nesi aldıktan sonra biraz bozdu ama twitter'ın havası bir başka. Şimdi ben aynı şeyi burada yazsam o havayı verir mi bilmiyorum. Bir yandan da beni oradan bilenler var, onlar ne düşünür? Kesin Mert bitmiş artık sürekli kendini tekrar ediyor der o puştlar. Onları ben a... s... vatan hahini o.... ç..."" diyen Cağaz, kullanıcıların çeşit çeşit ruh hastalıklarıyla birbirini beslediği twitter kültürünün henüz threads'te yeterince olgunlaşmadığına dikkat çekti.

Twitter'daki her hashtag'in altında beliren Adnan Hoca botları, eskortlar ve AK Troller'in eksikliğini de fazlasıyla hissettiğini söyleyen Cağaz, ""Onlar olmayınca da bana ilham gelmiyor işte. Birilerine küfretme, laf sokma, olmadı dm'den tehdit etme, edilme motivasyonu olmayınca resmen elim klavyeye gitmiyor."" sözleriyle yaratıcılık konusunda yaşadığı sıkıntılara dikkat çekerken, her şeye rağmen bir şans vermeyi düşündüğü Threads'in bir noktada kendine özgü yepyeni akıl hastalıklarını ortaya çıkaracağına inandığını ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414437
ZT0159,"Hazine ve Maliye Bakanlığı, Taşıt Almayı Düşünüp MTV Zammından Sonra Vazgeçenlerden de 'Vazgeçme Vergisi' Alınacağını Açıkladı","Hazine ve Maliye Bakanlığı, Motorlu Taşıtlar Vergisi'nin(MTV) bu seneye mahsus 2 kat olarak alınacağının açıklanmasının ardından otomobil almaktan vazgeçenler için harekete geçti. ''Motorlu Taşıtlar Alım-Satım Niyet Vergisi'' adı altında yeni bir uygulama üzerinde çalışmaların sürdüğünü açıklayan Hazine ve Maliye Bakanı Mehmet Şimşek, ''Biz bu vatandaşlarımızın araba alacağına güvenerek memura emekliye zam yaptık. Elbette vazgeçmek kendi tasarruflarıdır, ona bir şey diyemeyiz ama bunun da bir bedeli olmalı. Öyle kolay değil bu işler...'' sözleriyle uygulamayı savundu.

""Ona göre bütçe yapıyoruz""

Son şeklinin verilmesinin ardından önümüzdeki günlerde kamuoyuna duyurulacağı açıklanan yeni verginin mali disiplin açısından önemine vurgu yapan Bakan Şimşek, şöyle devam etti:

""Biz neticede bu vergileri kafamıza göre artırmıyoruz. Önce oturup önümüzdeki sene ne kadarlık bir vergi gelirine ihtiyacımız olduğunu hesaplıyoruz. Sonra bu parayı kimden nasıl alırız ona bakıyoruz. Şu kadar ev satılsa, cep telefonu satısa, araba satılsa her birinden şu kadar vergi alsak diye tek tek hesaplayıp ona göre bir bütçe yapıyoruz. Sen şimdi vergi arttı diye araba almaktan vazgeçerek ne yaptın? Bizim bütün bütçe planlamamızı altüst ettin. Ne anlamı kaldı bizim yaptığımız zammın? O zaman kimse kusura bakmasın, o parayı bir şekilde alıcaz biz senden...''

Nasıl tespit edilecek?

Hazine ve Maliye Bakanı Şimşek, araba alım niyeti olanların nasıl tespit edileceği yönündeki bir soruya ise ""Biz de onu düşünüyoruz"" sözleriyle yanıt verdi. İlk etapta internet üzerinden yapılan aramaların ve araba satışı yapılan internet sitelerinin kayıtlarının inceleneceğini belirten Şimşek, ""Bu işe niyetlenen herkes en az 3 ay her gün internetten araba bakar zaten. Birini ötekiyle karşılaştırır, forumlardan çıkmaz falan bir şekilde belli eder o kendini"" diyerek işin bundan sonrasının sadece teknik bir mesele olduğunu dile getirdi.

İlk etapta otomotivde hayata geçirilecek olan Niyet Vergisi'nin başta gayrımenkul olmak üzere kademeli olarak başka alanlarda da uygulanabileceğini belirten Şimşek, bu yolla ""Madem nasılsa vergisini ödiycem, bari alayım"" düşüncesiyle hem tüketimin teşvik edilerek piyasanın canlı tutulacağına, hem de vergi gelirlerinde yaşanan kayıpların önüne geçileceğine işaret ederek önümüzdeki günler için iyimser sinyaller verdi.

(hebelob Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414406
ZT0160,"Turizm Bakanlığı, Türkiye'nin Yabancı Turistler İçin Bile Pahalı Olduğu Eleştirilerine Karşı Harekete Geçti: ''Tek ülke parasına Suriye, Afganistan ve Pakistan deneyimi sunuyoruz...''","Döviz kurunun yapay olarak baskılanması nedeniyle Türkiye'nin rakip ülkelere karşı pahalı kaldığı yönündeki eleştiler Turizm Bakanlığı'nı harekete geçirdi. Tek bir ülkeye para ödeyerek bütün bir Ortadoğu coğrafyasının yanı sıra Afganistan ve Pakistan'ı da görmüş kadar olmak isteyen turistleri hedefleyen yeni kampanyanın, özellikle adrenalin tutkunlarını Türkiye'ye çekmesi bekleniyor.

Global ölçekte ""Türkiye: Pay Once & Enjoy Arab, Afghan and Pakistani Experience"" sloganıyla pazarlanacak olan kampanya ile Afganistan'a gitmekten çekinen ama Taliban yönetimini de merak eden, güneşlenirken Pakistanlılar tarafından cep telefonuna kaydedilmek gibi fantezileri olan ya da sadece bir grup genç ve tutkulu Arap erkeği arasında denizin tadını çıkarmayı hayal edenler için Türkiye'nin sunduğu eşsiz fırsatlar ön plana çıkarılacak.

Kampanyayla ilgili soruları yanıtlayan Turizm Bakanlığı yetkilileri ise Ortadoğu, Afganistan ve Pakistan'ı görmek isteyen ancak bütçesi yeterli olmayan yabancı turistler için Türkiye'nin adeta bir cennet olduğuna dikkat çektiler.

""Tek bir ülke olarak düşünürseniz doğrudur, Bodrum ya da Çeşme bugün Miami'den, Barcelona'dan bile daha pahalı olabilir. İstanbul'da bir akşam yemeği fiyatına herhangi bir Yunan adasında 3 öğün karnınızı doyurabilirsiniz ama bunların hangisi bir adım sonra size Afganistan'ı da görme fırsatı sunuyor?"" sözleriyle yeni kampanyanın tanıtımını yapan yetkililer, eşsiz sahillerden ve Türk mutfağının lezzetlerinden faydalanırken bir yandan da 'acaba bugün hangi Ortadoğu ülkesinin tecavüz çeteleriyle tanışma fırsatı yakalayacağım? Kaç Pakistanlının Tiktok videosuna rol alacağım?' heyecanını yaşama fırsatı sunan Türkiye'nin bu alanda dünydaki tek ülke olduğuna işaret ettiler.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414373
ZT0161,"Dokuz Günlük Tatilin Ardından İşe Döneceğini Düşündükçe Daralan Ezgi Kuyar(28), Demek Bir de Tatile Gitmiş Olsa...","9 günlük Kurban Bayramı tatilinin sona ermesinin ardından pazartesi işe dönüş stresi yüzünden uyuyamayan Ezgi Kuyar(28)'ın tatil boyunca en fazla köşedeki markete kadar gidebilmiş olmasına rağmen neden bu kadar daraldığı gizemini koruyor...

Pazar öğleden sonra başlayan iç sıkıntısı akşam boyunca artarak devam eden Kuyar, saat 23 sularında yatağa girmesinin ardından uyumak için verdiği mücadelede 2. saatin sonlarına yaklaşırken, bayramı evde oturup başkalarının tatil story'lerini ve 6 diziyi bütün sezonlarıyla izleyerek geçirmiş olmasına rağmen bu boyutta bir işe dönüş stresi yaşamasının kendisi için de sürpriz olduğunu ifade etti.

Yatakta kendi kendine yaptığı açıklamada ""Gören de sanacak ki 9 gün boyunca Yunan adalarında elimde kokteyle salınıp malak gibi yatarak güneşlendim. Şu an benim evden çıkıp iki farklı insan göreceğim için seviniyor olmam lazım aslında. O insanlar iş yerindeki boktan tipler ve toplu taşımadaki ayılar olsa bile yani..."" diyen Kuyar, gerçekten tatil yaptıktan sonra işe dönen insanların durumuna bir nebze üzülmeye başladığını da sözlerine ekledi.

Kuyar, ""Allah korusun demek iyi kötü bir deniz falan görsem şimdi sinirden kendimi jiletliyordum. Her işte bir hayır var gerçekten"" sözleriyle tatile gidecek parasının olmamasına neredeyse şükredecek gibi olduğunu belirtirken, yaşadığı stresin büyük ihtimalle 3 sene önce yaptığı adamakıllı son tatilden kalan bir alışkanlık olduğuna işaret etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414359
ZT0162,İçişleri Bakanlığı'ndan Maserati'li Polis Memuru Açıklaması: ''Bize de biraz şüpheli geldi ama eşinin zayıflama çayı sattığını öğrenince üstüne gitmedik...'',"İzmir- İstanbul otoyolunda Maserati otomobille giderken trafikte tartıştığı avukat Fatih Uzun’un ayağını kırmakla suçlanan polis memuru ile ilgili İçişleri Bakanlığı'ndan da açıklama geldi. Piyasa değeri yaklaşık 10 milyon TL olan Maserati dışında 3 adet de villasının olduğu öğrenilen Muğla Narkotik Şube'de görevli polis memuru H.T.Ü'nün malvarlığı ile ilgili olarak yapılan açıklamada, ""O konu daha önce bizim de dikkatimizi çekmişti ama eşinin internetten zayıflama çayı sattığını öğrenince soruşturma açmaya gerek duymadık."" denirken, o işte bu kadar güzel para olmasının kendileri için de sürpriz olduğu ifade edildi.

Olayın ardından kamuoyunda gündeme gelen ""Bir polis memurunun trafikte vatandaş dövmesi normal, oraya kadar bir sıkıntı yok ama bu adam nasıl böyle lüks içinde yaşayabiliyor?"" şeklindeki spekülasyonlara yanıt olarak yapılan açıklamada, konunun tüm boyutları bilinmeden yapılan değerlendirmelerin hatalı ve ön yargılı olabileceğine dikkat çekildi.

Açıklamada, memur H.T.Ü'nün eşinin internet üzerinden zayıflama çayı sattığına ve Türkiye'de zayıflama çayının düşünülenden daha önemli bir pazar olduğuna işaret edilirken, şu ifadelere yer verildi:

""Bu arkadaşla ilgili bir kaç defa bize de ihbar geldi. Narkotik şube de olunca insanın aklına bir sürü şey geliyor tabii doğal olarak. Araştırdık neymiş ne değilmiş diye, işin aslı başkaymış. Evet bir rahatlatıcı bitki satışı var ama tamamen yasal bir bitki olan çay. Düşünün şimdi bu çayın bir paketi ortalama 200 TL civarı. Günde 30 kişiye satsan eder 6000 TL. Çarp 30'la, ne etti? 180.000. Bunun en kötü yarısı kar olsa, sana kalır 90 bin. E 20-25 bin de bu memurumuz alsa, demek ki ayda nerden baksan 110.000 TL giriyor bu eve. Güzel para. Maserati'ye binilebilir mi emin değiliz ama biraz masrafları kıssan gayet güzel yaşarsın. Bu arkadaşımız demek ki çok kıstı. Kimseyi de tutumlu diye suçlayamayız...""

Öte yandan olayın teşkilat içerisinde bir aydınlanmaya vesile olduğu belirtilirken, çok sayıda Emniyet çalışanının yarı zamanlı olarak zayıflama çayı ticaretine girmeye hazırlandığı da Ankara'dan gelen bilgiler arasında.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414315
ZT0163,"Tatil İçin Bodrum'u Tercih Eden ABD'li Richards Ailesi, Türkiye'ye Hayran Kaldı: ''1 ay daha kalırsak oteli satın alabiliyoruz...''","Yaz tatili için Bodrum'da butik bir pansiyonu tercih eden ABD'li Richards Ailesi, Türkiye'ye hayran kaldı.Burada geçirdikleri 1 hafta sonunda ceplerindeki ABD Doları'nın eksilmek bir yana TL cinsinden sürekli olarak arttığını belirten Michael Richards(47), 'Durum böyle olunca tatilimizi biraz daha uzatma kararı aldık. Böyle giderse 1 ay sonra şu an kaldığımız butik oteli satın alabiliyoruz...' sözleriyle ülkemizin gerçek bir cennet olduğuna işaret etti.

Tatili için yaklaşık 20.000 ABD doları bütçe ayırdıklarını, bunun bir kısmını Türkiye'de harcamayı planladıklarını belirten Richards, ''Planımız burada 10 gün kalıp daha sonra bir Yunan adasına, oradan da İtalya'ya geçmekti ama Türkiye'ye bizi adeta kendisine bağladı'' ifadelerine yer verdi.

Ülkemizin doğal güzellikleri bir kenara adeta bir fırsat cenneti olduğuna dikkat çeken Richards, ''Otelle ödemeyi TL üzerinden anlaşmıştık. 3 gün sonra dolarımızı bozdurup otelin ücretini ödeyerek buradan ayrılmayı düşünüyorduk ama kaldığımız süre boyunca neredeyse cebimizden hiç para çıkmadığı gibi kara bile geçtik. Geldiğimizde 4 kişi 80 dolar bozdurarak yediğimiz akşam yemeğini şu an 65'e yiyebiliyoruz. Haftaya da 50'a yeriz muhtemelen'' derken, dolardaki yükselişin bu istikrarla sürmesi halinde hesaplamalarına göre 1 ay sonra otelin en azından yarı hissesini alacak kadar TL birikimi yapmış olacaklarını da sözlerine ekledi.

Richards, Türkiye'nin yatırım için çok cazip olduğunu ancak ekonomik çalkantının kendilerini biraz ürküttüğünü belirtirken, ''Umarım bir an önce taşlar yerine oturur ve para birimi bir istikrara kavşur. Bir an önce derken o kadar da çabuk değil de 1-2 ay sonra falan mesela. Dolar şöyle bi 35 TL'yi görsün, ondan sonra çözerlerse gerçekten çok sevinirim'' sözleriyle piyasalara olumlu mesajlar verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414271
ZT0164,"Yozgat Belediyesi, Şehre Gelebilmek İçin Otobüs Biletine 700 TL Veren Vatandaşları Aşırı Bir Beklentiye Girmemeleri Konusunda Uyardı: ''Yozgat yine aynı Yozgat...''","Yozgat Belediyesi'nden Kurban Bayramı tatilinde bir nedenden Yozgat'a gelmeyi planlayan vatandaşlara önemli bir uyarı geldi. Belediye'den yapılan açıklamada, sırf gelirken otobüs biletine 700, uçak biletine 1400 TL verdi ya da kendi aracıyla 2500 TL'lik benzin masrafı yaptı diye Yozgat konusunda aşırı bir beklentiye girilmemesi gerektiğine dikkat çekilirken ""Tamam ulaşım bedeli yükselmiş olabilir ama sonuçta ulaşacağınız yerde öyle pek aman aman bir değişiklik yok. Yozgat yine Yozgat"" ifadelerine yer verildi.

Konuyla ilgili olarak bir basın toplantısı düzenleyen Yozgat Belediye Başkanı Muzaffer Baysuk, son zamanlarda şehre dışardan gelenlerden duyulan yoğun şikayetler üzerine böyle bir açıklama yapmak durumunda kaldıklarını belirtti. ""Vatandaşımız diyor ki işte ben 2 sene önce 150 TL'ye geldiğim şehre bu sene 700 TL'lik biletle geldim, 400 de yolda harcadım. Masraf 5-6 katına çıktı ama sonuçta gördüğüm şey aynı diye serzenişte bulunuyor. Tabii o da kendince haklı gibi ama maalesef durum bizim kontrolümüzde değil. Yoksa bana kalsa da buraya gelmek için para harcamak biraz saçma"" diyen Baysuk, kimseye ""Bu sene çok masraf yapacaksınız belki ama ödediğiniz her kuruşa değecek"" şeklinde bir vaatte bulunmadıklarına dikkat çekti.

Özellikle bilete 1400 TL'den fazla ödeyerek şehre Tokat ve Kayseri üzerinden uçakla gelenlerin büyük bir hayal kırıklığı yaşadığını belirten Baysuk, ""Ben o paraya Almanya'ya uçardım diyenler var. E uçsaydın o zaman? Siz bilete dünya para verdiniz diye burası Berlin olmuyor. Napalım? October Fest mi yapalım sizin için?"" derken, önümüzdeki günlerde herhangi bir yolla Yozgat'a gelecek olan vatandaşların fiyat/performans beklentilerini düşük tutmalarında fayda olduğunu ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414246
ZT0165,"Boş Tost, Boş Baklavadan Sonra Boş Kurbanlıklar da Görücüye Çıktı...","Yaklaşan Kurban Bayramı öncesi yüksek kurbanlık fiyatlarına çözüm olarak piyasaya sürülen Boş Kurbanlıklar vatandaşlardan yoğun ilgi görüyor.

İstanbul Çobançeşme'de kurulan kurban pazarında Türkiye'nin dört bir yanından gelen büyük ve küçükbaş hayvanlarla birilkte bu yıl ilk kez boş kurbanlıklar da görücüye çıkarken, yeni uygulama hem besiciler hem de kurban almaya gelen vatandaşlar tarafından memnuniyetle karşılandı.

Tokat'tan pazara 55 adet kurbanlık getirdiğini belirten besici Mustafa Kalancılar, ""6 adet büyükbaşımız, 14 adet küçükbaşımız, 35 tane de boş kurbanlığımızla geldik. Şu an Allah'a çok şükür boşların nerdeyse hepsi satıldı. Diğerlerinden de işte ufak tefek bi şeyler sattık ama bakalım. Bayramın 2. gününe kadar satılmazlarsa onları da boşaltıp o şekilde kemik olarak satmayı düşünüyoruz. Kısmet..."" derken, bayram sonuna kadar eldeki tüm malı satmayı umduğunu ifade etti.

Büyükbaşların kilosunu 130-140 TL'den, küçükbaşları 120-125 TL'den verdiklerini söyleyen Kalancılar, boşlarda ise kilo yerine kemik sayısına göre fiyat belirlendiğini ve kemiğin tanesinin 20-25 TL arasından alıcı bulduğunu kaydetti. ""Tabii hem bizim gibi satıcılar için hem de alıcılar için yeni bir uygulama olduğundan ilk görenler biraz şaşırıyor. Bize 'ya günahtır siz bu hayvanları hiç beslemiyor musunuz? Yazık bir deri bir kemik kalmış, Hatta deri bile kalmamış' şeklinde tepki gösterenler bile oluyor. Onlar da durumu izah ettikten sonra ilgilenmeye başlıyorlar. Özellikle kemiklerin üzerinde bir miktar et kalmış olanlar adeta kapış kapış gidiyor"" diyen Kalancılar, ortalama boş bir koyunun 3500 - 4000 TL, boş bir ineğin ise 12.000-13.000 TL'den satıldığını belirtti.

(mtugtekin Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414199
ZT0166,"Uzmanlar Uyarıyor: “Mesajlarınıza geç cevap vermesinin sebebi, o sırada telefonuna dokunamaması olabilir!”","Özellikle aynı gün içindeki 200.’cü mesajdan sonra başlayan geç yanıt verme vakalarıyla ilgili olarak uzmanlardan rahatlatan açıklama geldi. Beybihan Üniversitesi İletişim Fakültesi Öğretim Görevlisi Doç. Dr. Aycan Cemilgen, özellikle ilişkilerin başında sabah “günaydın :)))”la başlayıp, gece “iyi geceler (kalp)(kalp)(kalp)(kalpli öpücük)(kalpli öpücük)(kalpli öpücük)”le biten yoğun bir iletişim dönemi yaşandığını belirtirken, bu süreçte günlük 200 mesaj sınırına dikkat çekti.

“O sınır geçildikten sonra taraflardan birinde ister istemez ‘bi sal artık beni bebeğim’ reaksiyonu gelişiyor. Bütün gün aşkım kuşkum, ne yedin, ne içtin, şu diziye bayıldım kesin izlemen lazım, story attım gördün mü, al sana 30 tane komik video yolluyorum hepsine random gül… Tamam bunlar güzel şeyler ama bi yere kadar. Neticede kafa bu yani” diyen Doç. Dr. Cemilgen, herhangi bir işten kaytarmak için bilinen en başarılı yöntem olan Cheetos’lu turuncu ellerin tam da bu noktada devreye girdiğini belirterek şöyle devam etti:

“Cheetos yiyen bir insana 1. Neden Cheetos yediği sorulmaz. Çünkü Cheetos bu yani… 2. O ellerle herhangi bir iş yapması, bir şeye dokunması beklenmez. O insan paket bitene kadar her türlü sorumluluktan muaftır. Sadece dokunulmazlık değil, aynı zamanda dokunamamazlık hakkı da kazanmıştır. Biz buna literatürde Turuncu Parmaklar Yasası diyoruz…”

Mesajlara geç yanıt veriliyorsa büyük ihtimalle günlük mesaj kotasının aşıldığına ve karşı tarafın  kendine Cheetos’la eğlenceli bir mola vermiş olabileceğine işaret eden başarılı bilim insanı, “Lüzumsuz tribe gireceğinize siz de bir Cheetos açıp turuncu ellerle gelen özgürlük sayesinde keyfinize bakın” diyerek kamuoyunu rahatlatan mesajlar verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414140
ZT0167,"''Asgari Ücret Artışını Kimden Nasıl Çıkarırız Tespit Komisyonu'', Önümüzdeki 2 Ay İçinde İğneden İpliğe Asgari Zam Oranını %44 Olarak Açıkladı...","Asgari Ücret Tespit Komisyonu bu sabah yeni asgari ücreti 11402 TL olarak açıklarken, ücretlerdeki %34'lük artışın kimden nasıl çıkarılacağını belirleyecek olan komisyon da hızla toplanarak çalışmalarına başladı.

Türkiye Esnaf ve Sanatkarlar Odası, İşverenler Sendikası, Enerji Bakanlığı, İçişleri Bakanlığı, Tarım Bakanlığı ve Karayolları Genel Müdürlüğü gibi farklı kurumların temscilerinden oluşan komisyonun çalışması yaklaşık yarım saat sürerken, komisyon adına Esnaf ve Sanatkarlar Odası Başkanı Niyazi Cansular merakla beklenen açıklamayı kamuoyuyla paylaştı.

Zamlı asgari ücretin ilk alınacağı Ağustos ayına kadar iğneden ipliğe her ürünle birlikte vergi ve cezalarda  da asgari %44'lük bir artış konusunda komisyon olarak anlaşmaya vardıklarını belirten Cansular, yeni zamların şimdiden Türkiye'ye hayırlı olması temennisinde bulundu.

""Bizim tabii Asgari Ücret Tespit Komisyonu'ndaki arkadaşlarımız gibi öyle haftalarca vaktimiz yok. En ufak bir gecikme Allah muhafaza asgari ücretteki artışın işverenlere yansımasıyla sonuçlanabilir ki hiçbirimiz böyle bir şeyi istemeyiz. Alemin enayisi biz miyiz?"" diyen Cansular, garanti olması açısından yine asgari ücret zam oranının üzerine %10 daha ekleyerek sonuca kısa sürede ulaştıklarını ifade etti.

""Bayram tatilini iyi değerlendireceğiz""

Akla gelebilecek her şeye asgari %44 zam yapabilmek için önlerinde yaklaşık 1.5-2 aylık bir süre olduğuna işaret eden Cansular, bayram tatilini iyi değerlendirerek bu zamların önemli bir kısmını önümüzdeki 10 gün içinde aradan çıkarmayı hedeflediklerini belirtti:

""Bayram tantanasında gürültüye getirerek ilk etapta bi benzin zammı gelir zaten. Enerji Bakanlığımızın temsilcisi de elektrik zammı konusunda oldukça istekli görünüyor. Bunlar dışında sigara, alkol, karayolları geçiş ücretleri falan zaten fiks, onları saymaya gerek duymuyorum. Çarşı pazarda fiyat güncellemeleri de yarından itibaren başlayacak hayırlısıyla. Orada zaten her hafta 3-5 TL bindirildiği için çok da fark edilmiyor. Bu şekilde Ağustos'a kadar 44'ü rahat rahat bulacağımıza inanıyorum. Neyse çok işimiz var, hadi biz kaçar...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414123
ZT0168,Meteoroloji'den Bayram Müjdesi: ''Parasızlıktan bir yere gidemeyişinize bahane olacak enfes yağışlı hava kütlesi geliyor...'',"Kurban Bayramı süresince güney ve batı kesimleri başta olmak üzere yurt genelinde şiddetli yağış ve sel uyarısı yapan Meteoroloji Genel Müdürlüğü, ""Hava güzel olsa kesin 40 - 50 bin lira verip tatile giderdiniz de işte kader... Yapacak bir şey yok..."" sözleriyle bayramı evde geçirecek vatandaşların beklediği müjdeli haberi verdi...

Konuyla ilgili olarak Meteoroloj'nin resmi internet sitesinden yapılan açıklamada, özellikle bayramın ilk 3 günü etkisini daha da artıracak olan yoğun yağışların, vatandaşlar tarafından iyi değerlendirilmesi halinde fakirliği kamufle etmekte oldukça etkili olabileceği ifade edildi.

Açıklamada, yer yer sel taşkınlarına da yol açması beklenen etkili yağışların ""Ee bayramda napıyorsunuz?"", ""Yok mu bu sene Kaş planı?, ""Olm gelmiyor musunuz memlekete bak halanlar da çok özlemiş"" şeklindeki sorulara, ""Lan bir uçak bileti olmuş 1500 lira, nereye gidiyorsun...'' diye yanıt vermekten çekinenlerin hizmetinde olacağı belirtilirken, ''Yaa gidecektik de işte hep yağış gösteriyor, otele kapandıktan sonra ne anladık...'' cümlesinin ise önümüzdeki hafta boyunca mevsim normallerinin üzerinde duyulacağına dikkat çekildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414069
ZT0169,"Yerli Turist İçin Uygun Fiyat Seçenekleri Sunan Alanya'daki 5 Yıldızlı Otel, Kaba İnşaatı Bitirecek Tatilcileri Bekliyor...","Alanya’daki 5 yıldızlı Çıracılar Tetanosium Resort Hotel’in avantajlı erken rezervasyon fırsatından yararlanarak geçtiğimiz hafta bölgeye ulaşan ilk yerli turist kafilesi, tesisin kaba inşaatında önemli aşama kaydetti. Açılışı Temmuz başına yetiştirmeyi planlayan Otel yönetimi, eli mala ve kürek tutan tüm tatilcileri geceliği 2000 TL'den başlayan uygun fiyat seçenekleriyle Alanya'nın tadını çıkarmaya davet etti.

Otel yönetimi tarafından yapılan açıklamada, açılıştan önce en azından havuzun bitirilmesi için hummalı bir faaliyetin sürdüğü belirtilirken, şu ana dek gelen 154 kişilik grup içinde fayansçı bulunmaması nedeniyle sürecin sekteye uğradığı kaydedildi.

“Ne söz verdiysek aynısını yapıyoruz”

Basın mensuplarını şantiye alanında toplayarak yapımı devam eden tesisi gezdiren Çıracılar Tetanosium Resort Hotel Genel Müdürü Bahri Önez, sözlerine ""işçi-müşteri el ele"" anlayışıyla dünyada bir ilki gerçekleştirmekten duydukları mutluluğu ifade ederek başladı. Ocak başında tesisi anahtar teslim olarak bitirmesi gereken müteahhit firmanın daha kaba inşaatı bile bitiremeden iflas etmesi nedeniyle böyle bir çözüme yöneldiklerini söyleyen Önez, şöyle devam etti:

“Tesis bitmeden önce odaların bir kısmını erken rezervasyonda sattığımız için bir sıkıntı oldu tabii orada. Kolaya kaçıp rezervasyonları iptal de edebilirdik ama biz onu tercih etmedik. Buyursunlar gelsinler, olduğu kadar ağırlarız, tesisi de onlarla birlikte tamamlarız diye düşündük. Daha en baştan havalimanına kamyonları yollayıp “sen gel, sen gel” diye müşterilerimizi dampere topladığımız için onlar da bunu bir nevi animasyon olarak düşünüp hemen ırgat havasına girdiler sağolsunlar. Burada tabii bizim firma olarak dürüstlüğümüzün de önemli bir payı var. Şu ana kadar erken rezervasyon fırsatında ne vaadettiysek gelen müşterilerimize de onu aynen sunduk. Doğayla baş başa dedik, el değmemiş tesis dedik, ne söz verdiysek yaptık. Bundan daha el değmemiş tesis bulsunlar, o gün turizmciliği bırakırım ben...”

Memnuniyet üst düzeyde

Genel Müdür Bahri Önez, konuşmasının ardından öğle paydosuna çıkan turistlerle görüşebilmeleri için basın mensuplarını işçi barakalarına götürdü. Bir sıkıntı çıkmazsa tesisi en geç Temmuz'un 2. haftası gibi yetiştireceklerini ifade eden turistlerden bazılarının görüşleri ise şöyle:

Adil Kamarlı (32, Bankacı): Bu fiyata bence kaçırılmayacak bir fırsattı. Biz eşimle, sahilde denize sıfır kalıyoruz resmen. Hatta geçen gel-git oldu, sabah bizim hanımı yatağıyla birlikte 150 metre kadar açıkta zor yakaladım. Böyle bir deneyimi hiçbir otelde, tatil köyünde yaşamamıştık.

Neslihan Esvap (34, Muhasebe Müdürü): Animasyon ekibi gerçekten harika! Dün sabahtan duvar örme etkinliği vardı, ben bugüne dek hiç katılmamıştım... Bakalım öğleden sonra düzenlenecek sıva vurmada neler olacak?

Ayşe Temelkoz (29, Ev Hanımı): Yemekler beklentimizin üstünde çıktı. Sabah kahvaltısı açık büfe. Baya baya açık, 3.katta betona gazetelerin üstüne seriyorlar. Öğlenleri de fiks karpuz-peynir menüsü çıkıyor. O da sanıyorum diyet yapan bayanlara özel düşünülmüş… Kusursuz

Özer Germiyan (37, Sigorta Eksperi): Zaten her tatilde koştur koştur yine yoruluyorduk, burada hiç değilse bir işe yarıyor, uygun fiyata bir zanaat öğreniyorum. 1 haftadır buradayım ve kalıpçılık üzerine çok şey öğrendim diyebilirim.

Peri Dudarga (29, Kreatif Direktör): Bir tek o çocuk havuzundan şikayetçiyiz. O su neden gri? Neden balçık gibi? Neden dün oraya giren 2 çocuğun ayakları beton tuttu?

Levent Çaparoğlu (33, IT Uzmanı):  Ben gelmeden önce iskeleden atlarım diye çok heveslenmiştim ama iskele şu an 8.kat civarında. Sadece ona üzüldüm biraz.

Bir hafta tatil hediye

Yemek paydosunun bittiğini haber veren zilin çalmasıyla birlikte turistler işlerinin başına geri dönerlerken, Önez ve beraberindeki gazeteciler de yüzme havuzu inşaatının devam ettiği alana doğru yönelildiler.

Şu an otel olarak en önemli eksikliklerinin havuz olduğunu, bu eksiğin tamamlanabilmesi için de mevcut müşterilerine bedava 1 hafta daha konaklama teklif etmeyi planladıklarını söyleyen Önez, 7.kattaki ustabaşından gelen “Bahri beeey, turistin biri kendini tuğla çektiğimiz makaraya bağladı, atlıcam diyo!” çağrısı üzerine geziyi planlanlandan erken bitirmek zorunda kaldı. Önez, inşaata doğru hızlı adımlarla yönelirken son olarak şunları kaydetti: “Bak tuğla makarası diyor hala. 50 defa söyledim Bungee Jumping o yahu… Neyse arkadaşlar ben izninizle gidip bi baret takayım şu gerizekalıya...”

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414030
ZT0170,Araçların İçinde Unutulan Eski Bakanların da TOGG'larla Birlikte İtalya'ya Geri Gönderildiği Ortaya Çıktı...,"Seçim öncesi içlerindeki bakanlarla birlikte sürekli yollarda olan 60 kadar TOGG marka otomobilin 28 Mayıs sonrası kayıplara karışmasıyla ilgili gizem perdesi, eski bakanların aileleri tarafından peş peşe yapılan kayıp ihbarlarıyla aralandı...

""Şu an Malta açıklarında bir Ro-Ro gemisindeler""

İhbar üzerine başatılan arama/kurtarma çalışmalarında, bakanların seçim bittikten sonra TOGG'lar birlikte koteynırlara yüklenerek gemiyle İtalya'ya geri gönderildiği ortaya çıkarken, olayla ilgili geniş çaplı soruşturma başlatıdığı açıklandı. İçişleri Bakanlığı Sözcüsü Muzaffer Aygınlar, ""Ailelerin ihbarıyla hafta başında başlattığımız soruşturmada şu ana dek eski bakan arkadaşlarımızdan 8'inin izine ulaştık. Kendileri an itibariyle Malta açıklarında, Panama bandıralı bir Ro-Ro gemisindeler. TOGG'larla birlikte İtalya'ya doğru seyahat ediyorlar. Gemi personeline ulaşıp kendileriyle ilgilenilmesini rica ettik. Biraz tabii açlık ve susuzluğa bağlı bir bitkinleri var ama onun dışında çok şükür sağlık durumları iyi"" sözleriyle kamuoyunu rahatlatan açıklamalarda bulundu.

Olayla ilgili soruşturmanın çok yönlü olarak sürdürüldüğünü belirten İçişleri Sözcüsü, şu ana dek ulaştıkları bilgileri de şöyle aktardı:

""Anladığımız kadarıyla TOGG'ları üreten İtalyan firmayla 14 Mayıs'a kadar anlaşma yapılmış. Seçim 2. tura kalınca araçların burada kalış süresi de uzamış haliyle. Uzayan süre için günlük gecikme faizi işlediğinden 28 Mayıs gecesi araçlar apar topar alınıp konteynırlara yüklenmiş. Maalesef bazı bakan arkadaşlarımız o esnada inmeye fırsat bulamamışlar. Seçim sürecinin yorgunluğuyla arabada uyuyakalanlar da olmuş olabilir, bilemiyoruz artık. Araştırıyoruz..""

İtalyan yetkililerle temas halinde olduklarını ve gemi karaya yanaştıktan sonra araçları fabrikasına geri bırakıp, bakanları da Büyükelçiliğe sağsalim teslim edecekleri konusunda gerekli güvenceleri aldıklarını belirten Aygınlar, ""İsterseniz hemen bir sonraki gemiyle geri gönderelim dediler ama şu aşamada gerek olmadığını kendilerine ilettik. 10 ay sonra bir seçim daha var. Seneye Şubat gibi yine TOGG'larına bindirip gönderirsiniz dedik. Hem onlara da bir tatil gibi olur"" sözleriyle TOGG'ların Türkiye'den çıplak gözle görüleceği bir sonraki tarih hakkında da ipuçları verdi.

( Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=414001
ZT0171,Beş Günlük Tatilin 30.000 TL'den Başlamasının Ardından Hortumla Balkon Yıkamanın En Güzel Tatil Olduğuna Kendini İkna Çabaları Sürüyor...,"Yaklaşan Kurban Bayramı için tatil planı yapmaya çalışan Çalayır çiftinin 30.000 TL'nin altında bir maliyete ulaşma çabalarından henüz bir sonuç çıkmazken, en güzel bayram tatili planının İstanbul'da kalıp hortumla balkon yıkamak olduğuna kendilerini ikna çabaları da hız kazandı.

İşten geldikten sonra akşam 19.00 sularında başlayan balkon yıkama seanslarının serinletici etkisinin yanında adeta bir terapi işlevi de gördüğünü söyleyen Murat Çalayır(32), ""Valla hiç gerek yok öyle deniz kenarlarına falan gitmeye. Bayramda tatil parayla rezillik çekmekten başka bir şey değil. Şöyle hortumu elimize alıp çıplak ayakla balkona girsek pamuk gibi oluruz zaten. Sonra da bir dilim karpuz, hovardalığımız tutarsa yanına biraz beyaz peynir, yeter ya işte mis gibi..."" sözleriyle bütün yaz boyunca tekrarlayacağı rutine övgüler düzdü.

30.000 TL'nin dolarda dursa bayram sonunda en az 35.000 TL olacağına işaret eden Gizem Çalayır ise şöyle devam etti:

""Arada deniz kenarında bir yerlerden, Çeşme'den Bodrum'dan falan story'ler atanları görünce inanamıyorum gerçekten. Bu ne cesaret yani? Sen o harcadığın doların yarın kaç lira olacağını biliyor musun? Ayrıca mis gibi evde balkon yıkamak varken ne gerek var? Suysa bu da su. Yanlış anlaşılmasın kesinlikle kıskandığım için falan söylemiyorum ama umarım gittiğiniz yerde hesap yüzünden tartıştığınız esnaftan dayak yiyip tatilin geri kalanını Bodrum Devlet Hastanesi'nde geçirirsiniz. Ohh söyledim rahatladım...""

Hafta içi rutin balkon yıkama seanslarından sıkılması halinde b planı olarak balkonda halı yıkamayı düşündüğünü de sözlerine ekleyen Çalayır, ""Onun düşüncesi bile şimdiden içimi kıpır kıpır ediyor. Bir de oynak bir playlist yaptım mı al sana mis gibi köpüklü beach club partisi"" ifadelerine yer verdi. Genç kadına yakın kaynaklarsa, Çalayır'ın yaz sonuna kadar bir şekilde akıl sağlığını yitirmeden idare edebileceği konusunda umutlarını her geçen gün yitirdiklerini bildirdiler.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=413972
ZT0172,"Bir Aydır Orman Yangınlarıyla Boğuşan Kanada, Türkiye'den Yardım İstedi: ''Nasıl açıklama yapıyorduk, biraz taktik verin...''","Kanada'da geçtiğimiz ay başlayan ve halen devam eden orman yangınları, hükümeti zor durumda bıraktı. Halka yangının neden sönmediğini açıklamakta zorlanan yetkililerin Türk Dışişleri makamlarıyla temasa geçtiği öğrenildi...

Acil Taktik Verin

Kanadalı yetkililer, Türkiye'nin de yakın zamanda yaşadığı orman yangınlarında benzer çaresizlik ve acizlik gösterdiğini belirterek Türk yetkililerden bu durumda halka söylenebilecek sözler hakkında taktik istedi. Türkiye'de hükümetin değişmemiş olmasını bir şans olarak değerlendiren Kanada heyeti, taktik verecek deneyimli kadroların halen iş başında olmasına sevindiklerini ifade etti.

Biz Fıtrat, Kader Diyemeyiz

Kanadalı yetkililerin Türk heyete önemli bir hatırlatması oldu:  ""Biz Kanada halkına Allah'ın takdiri, fıtrat, kader diyemeyiz. Dersek bunların ne olduğunu da anlatmak zorunda kalırız. Elinizde genel geçer bir şeyler olmmasını umuyoruz"" diyen yetkililerin başka ülkelerin de kapısını çalması bekleniyor.

(antiochus Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=413970
ZT0173,"Merkez Bankası'nın İlk Kadın Başkanı Hafize Gaye Erkan, Aynı Zamanda Başkanlığını Yaptığı Bankadan Daha Fazla Döviz Rezervine Sahip İlk İnsan Olarak da Tarihe Geçti...","Cumhurbaşkanlığı kararnamesiyle dün gece TCMB Başkanı olarak atanan Hafize Gaye Erkan, bu göreve gelen ilk kadın olmasının yanında, başkanı olduğu bankadan daha fazla döviz rezervine sahip ilk insan olarak da tarihe geçti...

2021'den beri görev yapan Şahap Kavcıoğlu'nun yerine Merkez Bankası başkanı olarak atanan Hafize Gaye Erkan, parlak akademik kariyeri ve ABD'deki başarılı çalışmalarıyla dikkat çekerken, atama kararı piyasalarda da olumlu bir hava estirdi.

Erkan'ın an itibariyle net döviz rezervleri -5.6 milyar dolarla Cumhuriyet tarihinin en düşük seviyesine gerileyen TCMB'de görev almasını umut verici bir gelişme olarak değerlendiren ekonomi uzmanları, eğer piyasaya 5.6 milyar dolardan daha fazla borcu yoksa an itibariyle yönettiği bankadan daha zengin ilk başkanın da Türkiye'ye nasip olduğuna işaret ettiler.

Yeni başkanın Merkez Bankası bünyesinde de heyecan yarattığı belirtilirken, adını vermek istemeyen bir TCMB çalışanı, ""Bunca yıl ABD'de çalışmış bir insan. Muhakkak iyi kötü bir dolar birikimi yapmıştır. En azından nezaket icabı bir kısmını getirip başkanı olduğu bankaya yatırır diye düşünüyoruz. Piyasaya müdahale edilecekse gerektiğinde kendi cebinden de eder."" ifadeleriyle önümüzdeki günlerde rezervlerde bir toparlanma beklediklerini dile getirdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=413882
ZT0174,Euro'nun 25 TL Olmasına Üzülmüş Gibi Yapmaya Çalışırken Yüz Felci Geçiren Gurbetçinin Tedavisi Sürüyor...,"Almanya'nın Berlin kentinde yaşayan gurbetçi Yılmaz Çayırallı(29)'nın, Euro'nun 25 TL sınırına dayandığını öğrenmesinin ardından yaşadığı sevinci bastırma çabası sağlığına mal oldu. Sabah saatlerinde internetten kurdaki son gelişmeleri takip ettiği sırada yüzüne yerleşen dev sırıtmayı aniden üzgün bir ifadeye çevirmeye çalışan Çayırallı'nın sol yanına felç inerken, talihsiz gurbetçi yakınları tarafından hastaneye kaldırıldı.

Çayırallı'nın annesi Hülya Çayırallı(52), hastane önünde yaptığı açıklamada Yılmaz'ın duygusal bir çocuk olduğunu belirtirken ""Sabah yanıma. Mama zihst du oyro dedi. Yok oğlum görmedim dedim. Guk mal hemen yaa benim işsizlik maaşıyla 1 daire daha alıyoz memleketten dedi. Oğlum sen gene öyle çok da gülme etrafa karşı ayıp olur dedim. Ya tabii ben çok üzülüyom aslında neticede vatanımız yani. Eniştemgile söyleyin reis posterlerini getirsin. Akşam autobanda konvoy yapıp üzüntümüzü unutak diyip odasına gitti. 1 saat sonra ağzı yamulmuş halde geri geldi. Bu kadar bastırmaya bünyesi dayanması evladımın"" sözleriyle oğlunun bir an önce sağlığına kavuşması için herkesin dualarını beklediklerini ifade etti.

Kreuzberg am Klinik Hastanesi'nde tedavisi süren gencin sağlık durumu ile ilgili bilgi veren Doktor Hannah Kahnwald ise ""Hastanın ağız bölgesindeki sinirlerde aşırı zorlanmaya bağlı olarak zedelenme oluşmuş. Durumu şu an stabil. Nefes alış verişinde bir sıkıntı yok ancak ağzını açamadığı için beslenme problemi var. Serum vermeye devam ediyoruz."" derken, Çayırallı'nın son 24 saat içerisinde yüz felci tanısıyla hastaneye yatırılan 98. Türk hasta olduğu bilgisini de kamuoyuyla paylaştı.

Almanya'da yaşayan Türkler arasında giderek yaygınlaşan salgının Koronavirüs'le ilgisinin araştırıldığını ve her ihtimale karşı hastaların karantina altına alındığını belirten Doktor Kahnwald, ""Hastane kayıtlarına göre benzer bir yüz felci salgını en son 2021 aralık ayında Euro 9 TL'den 15 TL'ye yükselirken görülmüş. O zaman henüz Covid salgınının etkisi devam ediyordu. Bunun yeni bir varyant olma ihtimalini göz önünde bulunduruyoruz"" diyerek vaka sayısının önümüzdeki günlerde daha da artmasından endişe ettiklerini ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=413844
ZT0175,Görevi Nureddin Nebati'den Devralan Mehmet Şimşek ''Afedersiniz sizin yapacağınız işi s...m'' Dememeyi Başararak Piyasalara Güven Verdi...,"Cumhurbaşkanı Erdoğan tarafından açıklanan yeni kabinede Hazine ve Maliye Bakanlığı koltuğuna oturan Mehmet Şimşek, görevi Nureddin Nebati'den devralırken, törende yaptığı ""Türkiye'nin rasyonel bir zemine dönme dışında bir seçeneği kalmamıştır"" açıklamasıyla ekonominin en azından bir süre mecburen akıl-mantık çerçevesinde yönetilmesi gerektiğine işaret etti...

""Faiz Sebep - Enflasyon Sonuç"" teorisiyle son 5 yılda 300 milyar dolardan fazla parayı dövizi baskılayabilmek için çöpe atan, buna rağmen doları 4 TL'den 21 TL'ye, enflasyonu %12-20 aralığından %120-200 aralığına fırlayan Türkiye'nin, net döviz rezervleri de 2002'den beri ilk kez sıfırın altına düşerken, seçim için Arap ülkeleri ve Rusya'dan alınan emanet paraların da harcanmasıyla birlikte döviz rezervleri sıfırı tüketmiş, bankalar 3-5 bin dolarlık döviz ödemelerini bile yapamayacak duruma gelmişti.

Ekonomide daha fazla saçmalama imkanının ortadan kalkması ve yıl sonuna kadar moratoryum ilanının kesin hale gelmesiyle birlikte Cumhurbaşkanı Erdoğan tarafından 5 yıl önce ""dolandırıcı"" denilerek kovulan eski Maliye Bakanı Mehmet Şimşek'in kapısı yine Erdoğan tarafından tekrar çalınırken, uzun görüşmeler sonucu bütün şartları kabul edilerek ikna edilen Şimşek bugün görevi halefi Nureddin Nebati'den devraldı.

Devir teslim töreninde rasyonel politikalara dönüşün mecburi olduğunun altını çizen Şimşek, Nebati'nin yüzüne karşı ""Afedersiniz ama hazinenin a... k...sunuz. Sizin yapacağınız işi s...m"" dememeyi başararak da piyasalara güven verirken, ilk sınavında gösterdiği bu yüksek dirayetle Türkiye'nin en azından tekrar saçmalayabilecek kadar toparlanabilmesi için gereken adımların hızla atılacağı yönünde umutları da artırdı.

Merkez Bankası Başkanı başta olmak üzere ekonomi yönetimini tamamen değiştirmesi beklenen Şimşek'in önümüzdeki 6 ay içinde enflasyonu kontrol altına alıp döviz rezervlerini bir nebze toparlayabilirse ""Tamam ya bu kadar yeter, şimdi biraz da bu dolarları yakıp yerel seçimi kazanalım"" denilerek, düzeltemezse de ""Biz de bunu adam sandık. De get lan İngiliz ajanı!"" denilerek kovulacağına kesin gözüyle bakan ekonomi uzmanları, daha kötüsü bulunamaması durumunda görevi tekrar Nureddin Nebati'ye devretmesinin yüksek bir ihtimal olduğuna dikkat çekiyorlar.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=413788
ZT0176,"Siyaset Yüzünden Depresyona Girmekten Yorulan Gizem Uyar(30), Bir Süre Sadece Kişisel Nedenlerle Depresyona Girecek...","Seçim sonrası yaşadığı hayal kırıklığı ve üzüntüyü yavaş yavaş geride bırakan Gizem Uyar(30), instagram hesabından yaptığı açıklamayla bundan sonra siyasetle ilgisini kestiğini belirterek kendi kişisel depresyon nedenlerine yoğunlaşacağını duyurdu.

Seçim gecesi ve ertesi gün yaşadığı yoğun üzüntüyle dibe vurmasının ardından çarşamba günü itibariyle devam eden zam yağmuru ve dolardaki hızlı yükselişle birlikte ""ohh daha beter olsun, müstehak mk"" moduna geçerek bir miktar toparlanan Uyar, sosyal medyadaki 3 günlük suskunluğunu bu sabah paylaştığı story ile bozdu.

Uyar, telefonundan twitter'la birlikte tüm haber uygulamalarını sildiğini ve kendisini ülke gündeminden tamamen izole ettiğini belirtirken ""Bundan sonra yanımda siyaset, seçim konuşan olursa oradan da hemen uzaklaşacağım. Kimse kusura bakmasın. Bir daha seçim olursa gider oyumu veririm, onun dışında hiçbir şey bilmek duymak istemiyorum. Benden bu kadar"" sözleriyle en azından bir süre kendi kişisel dünyasına dönüp orada b.ka sarmış olan konularla depresyona gireceğini ifade etti.

6 yıllık kariyerinin ardından kazandığı aylık 13.200 TL (güncel kur 630 dolar) ile İstanbul'da yaşamaya çalışmanın tek başına yeterli depresyonu üreteceğine işaret eden deneyimli bankacı, ""Keyfimin kaçmasına ihtiyaç duyarsam bi markete gitmem, evden çıkmaya üşeniyorsam da bi alışveriş sitesine girmem ve hiçbir şey alamamam yeterli olur. Oturduğum yerden kolayca dert sahibi olabilirim. Yazın büyük ihtimalle tatile falan gidemeyeceğim için oradan zaten kafadan bi 3 ay depresyonum garanti."" derken, bunların dışında sürekli kirayı artırmaya çalışan ev sahibi, iş yerindeki hödükler, iş yeri dışındaki hödükler, toplu taşıma, göz kenarlarında beliren kaz ayakları, botoks fiyatları, giderek daha fazla hödük gibi gelen 3 yıllık sevgilisi ve hala evlenmediği için laf sokan ailesi gibi oldukça zengin öz kaynaklarla da depresyon konusunda kesinlikle dışa bağımlı olmadığına dikkat çekti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=413714
ZT0177,"Tercihini 10 Milyon Mülteciyle Birlikte İstikrarlı Bir Şekilde Batmaya Devam Etmekten Yana Kullanan Türkiye, Belirsizliğe Geçit Vermedi...","2023 Cumhurbaşkanlığı ve Milletvekili seçimlerinin 2. turundan Erdoğan'ın galip çıkmasıyla birlikte Cumhurbaşkanlığı ve Meclis'te seçim öncesi yapıyı üç aşağı beş yukarı koruyan Türkiye, ekonomik ve sosyal iflasa giden yoldaki istkirarlı çizgisini bozmayarak belirsizliğe geçit vermedi...

Seçim sonuçlarını değerlendiren uzmanlar, 2011'den beri istikrarlı bir şekilde milli geliri düşerek fakirleşen ve şehirleri Suriyeliler ve Afganlar tarafından işgal edilen ülkenin herhangi bir değişime ihtiyaç duymadığına dikkat çekerlerken, seçmenlerin yarıdan fazlasının ""acaba yönetim değişirse buradan durumu kurtarır mıyız?"" şeklinde bir soru işaretindense kesin olarak batacağını bilmenin verdiği güven duygusunu tercih ettiğini işaret ediyorlar.

İnsanlığın doğası gereği en çok belirsizlikten ve bilinmeyenden korktuğunu belirten Sosyolog Barış Erzinçler de, ""Şu an halkımız önünü görebiliyor. Bu çizgide hiç bozmadan ilerlendiği takdirde en geç 6 ay - 1 yıl içinde bankaların önemli bir kısmının topu atacağını, enflasyonun 3 haneli rakamlarda olacağını ama tam kaç olduğunu asla bilemeyeceğini, marketlerin çoğunun kapanacağını, hala açık olanların da raflarının boş olacağını, dövizin ve en temel ihtiyaçların karaborsaya düşeceğini, elektrik kesintilerinin düzenli hale geleceğini, dolar'ın 40, benzinin litresinin 50, etin kilosunun 1000 TL'yi aşacağını ve onlar için de kuyruğa girmesi gerekeceğini, ev kiralarının 20.000 TL'den başlayacağını biliyor. Ona göre bugünden önlemini alabiliyorsa alıyor, alamıyorsa da en azından psikolojik olarak kendini hazırlıyor. Sütün litresinin 100 TL olması, çocuğuna o sütü alamadığı için cinnet geçirip cebindeki son 60 TL'yle kendini bir yerlerden atacak olması ya da bir seçim sonuçlarını birlikte kutladığı bir Afgan ya da Pakistanlı tarafından tecavüze uğrayacak olması onun için sürpriz olmayacak. Önemli olan da bu"" sözleriyle seçim sonuçlarının bu perspektiften okunursa daha doğru anlaşılacağını ifade etti.

Erzinçler, seçmen psikolojisini en doğru okuyan aday olan Erdoğan'ın kampanya süreci boyunca ekonomiyi düzeltmek, yolsuzluğu bitirmek ya da mültecileri yollamakla ilgili hiçbir bir vaatte bulunmayarak zafere ulaştığına dikkat çekti. ""Tam tersine 'şu an ne yapıyorsak aynısını yapmaya devam edeceğiz' söylemiyle seçmenine güven vererek son derecek doğru bir strateji izledi."" diyen deneyimli sosyolog, Türkiye'nin daha fazla batabilecek yeri kalmayana kadar bu stratejinin işe yaramaya devam edeceğini de sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=413659
ZT0178,İlk Turda Birlikte Çalıştığı Montajcılara AKP'den Zorlu Görev: ''İflas etmiş bir Türkiye'den 21 yılda çok daha muazzam iflas etmiş bir Türkiye yaratmamızı başarı öyküsü olarak gösterebiliyor muyuz?'',"2002'de 124 milyar dolar dış borç, %30 enflasyon ve kasada sıfır parayla teslim aldığı Türkiye'yi 21 yılda 460 milyar dolar dış borç, %43 enflasyon, satılmış yüzlerce fabrika, yolsuzluk ve liyakatsizlikle felç olmuş devlet kurumları, çökmüş adalet, çürümüş eğitim, topraklarını işgal etmiş 10 milyon mülteci ve yine kasada sıfır para noktasına taşıyan AK Parti, seçim sürecinde birlikte çalıştığı montajcılar için yeni bir iş ilanı yayınladı...

İlanın duyurusu için kameraların karşısına geçen AK Parti Sözcüsü Ömer Çelik, 14 Mayıs öncesi hazırladıkları sahte videolar ve seçim afişleriyle başarılı bir performans ortaya koyan ve Erdoğan'ın ""Kıvrak zekalı gençler"" olarak övdüğü montajcılara seslendi. ""İlk göreviniz nispeten kolaydı ama bu sefer daha zorlu bir mücadele sizleri bekliyor. O kalfalık işinizse, bu sizin ustalık işiniz olacak"" diyen Çelik, 1 yıl içinde ödenmesi gereken dış borcu 200 milyar dolar, kasasındaki para -200 milyon dolar olan Türkiye'nin iktidara geldikleri 2002'den çok daha beter bir şekilde iflas ettiği gerçeğini montajla tersine çevirebilecek yetenekli gençlerin acil olarak kendilerine ulaşmasını istedi.

Rakamları makyajlama noktasında bugüne kadar ellerinden geleni yapan TCMB ve TÜİK çalışanlarına da teşekkür eden Çelik, son olarak ""Ancak maalesef olay onları da aşacak bir boyuta geldi. Artık grafikleri ters mi çevirirsiniz, hazinenin kasasına photosop'la deste deste dolar mı koyarsınız,  Suriyelileri mi silersiniz ne yapıyorsanız yapın. Biz brief'i verdik, gerisi sizin yaratıcılığınıza kalmış. Zaman kısıtlı olduğu için sizden çok bir şey istemiyoruz. Türkiye'yi 2018'deki kadar kötü durumda gösterseniz o da yeter"" derken, çalışmaların en geç yarın öğleden sonraya kadar teslim edilmesi gerektiğini de önemle hatırlattı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=413550
ZT0179,"Döviz Rezervlerinin Tükenmesinin Ardından Altın Rezervleri de Hızla Eriyen Merkez Bankası, Dolar'ı Bir Şekilde Seçime Kadar Tutmaya Kararlı: ''Sahibinden temiz kullanılmış ofis malzemeleri...''","Seçime kadar doları 20 TL'nin altında tutma mücadelesinde harcayabileceği döviz rezervlerini tamamen  tükettikten sonra sadece son 2 ayda 100 tondan fazla altın satarak orada da hızla dibi görme aşamasına gelen Merkez Bankası, öğle saatlerinden itibaren piyasaya masa, sandalye, bilgisayar, fotokopi makinesi gibi demirbaşlarla müdahale etmeye başladı.

TCMB'nin 2. el eşya alış-satış uygulamalarında hesap açılış töreni için kameraların karşısına geçen Başkan Şahap Kavcıoğlu, kredi kartına nakit avansları bile kapattırdıkları, bankaları ''Ölüyorum deseler kimseye dövizsatmayacaksınız"" diye defalarca uyardıkları halde bir yerlerden para bulup ısrarla döviz almaya devam eden vatandaşlara sitem ederek, şu ifadeleri kullandı:

“Kalmadı başkanım”

“Bu sabah tabealada 19.95'ı görünce yüreğime iniyordu. Arkadaşlar şurada 2 gün daha dayanmamız gerekiyor kaç dolar varsa satalım dedim. ‘Kalmadı başkanım’ dediler. Allah Allah nasıl kalmaz olur mu falan derken depoya indik, gerçekten de bitirmişiz. Kenarda bi 100 dolar kalmış, taşırken düştü heralde. Onu sürdük piyasaya, kurda yaklaşık 0.003 TL kadar bir gerileme oldu... Sonra işte benim aklıma yeni bir şey geldi…”

O dakikada ne yapması gerektiğine hızlı bir şekilde karar vermesi gerektiğini aktaran deneyimli TCMB Başkanı, elde kalan son altınları satarak müdahale etme seçeneğinin masaya geldiğini ancak 28'inde Sayın Erdooğan seçimi kazanırsa satabileceği bir şeyler kalsın diye şimdilik bu aksiyondan vazgeçtiklerini ifade etti. “Sayın Cumhurbaşkanımızın en azından bi 4-5 ay daha sarayın elektrik faturasını ödeyebilmek için o altınlara ihtiyacı olacağını arkadaşlarımız toplantıda bana ilettiler. O sırada gözüme kenarda duran fotokopi makinası ilişti. Bi baksanıza ya şu makinenin 2. eli kaçtan gidiyormuş’ dedim. Enteresan şekilde 1 sene önce sıfırına verdiğimizden daha yüksek bir rakam çıktı. O an bir ampül yandı. Derhal bana demirbaş envanterini getirin dedim” sözleriyle yeni stratejinin ortaya çıkış öyküsünü paylaştı.

Müzayede başladı

Başkan Kavcıoğlu, hazır kalabalık toplanmışken bir miktar eşyayı da basın toplantısında elden çıkarmak istediğini belirterek yardımcılarından eşyaları getirmelerini istedi. “Evet arkadaşlar ilk parçamız görmüş olduğunuz bu LCD ekran televizyon. Biz bundan döviz hareketlerine bakıyorduk, çok gerek kalmadı artık. Size özel 6000 TL başlangıç fiyatıyla açılışı yapıyorum. Daha arkadan kahve makineleri, son derece işlevsel kalemlikler, 4 demlikli harika bir çay ocağı ve hatta kendi kişisel mermer isimliğim de gelecek. Haydi bakalım” diyen Kavcıoğlu, haber yayına alındığı sırada ilk teklifleri almaya başlamıştı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=413536
ZT0180,Batmak İçin Seçim Sonrasını Bekleyen Esnafa Bakan Nebati'den Teşekkür Ziyareti...,"Hazine ve Maliye Bakanı Nureddin Nebati'den Mersin'deki esnafa anlamlı ziyaret. Beraberindeki heyetle birlikte ildeki henüz kapanmamış mağaza ve dükkanları dolaşan Bakan Nebati, büyük bir dirayet göstererek batmak için seçim sonrasını bekleyen esnafa teşekkür edip çiçek ve plaket takdim etti.

""İsteyince oluyormuş""

İlk ziyaretini bir cep telefonu bayiine gerçekleştiren Nebati, ""Dükkanı kapatan arkadaşlara da bir şey demek istemiyorum. Neticede onlar da bizim esnafımız. Yani esnafımızdı en azından. Ama yine de hiç değilse elektrik ve su faturasını ödemek suretiyle bu kritik dönemde bu fedakar kardeşimiz gibi dükkanlarını açık tutmaya çalışabilirlerdi. Kirayı 2-3 ay ödemeseler de bi şey olmaz. Mahkemesiydi falan derken o iş uzar zaten. Burada başka açık dükkanlar da görüyorum. Demek ki isteyince yapılabiliyormuş..."" ifadelerine yer verdi.

Basın mensuplarına yaptığı kısa açıklamanın ardından dükkan sahibi Muzaffer Ericekli(54)'ye çiçek ve teşekkür plaketini takdim eden Nebati, bir süre de esnafla sohbet etti. 9 yıldır aynı dükkanı işlettiğini, dükkan kendi üzerine olduğu için kira masrafı olmadığını ve yanında işçi olarak sadece karısını ve kaytarmadığı zamanlarda oğlunu çalıştırdığını belirten Ericekli, ""Seçimden sonra zam gelecek beklentisiyle şu an piyasa oldukça canlı. Krediyi çeken, cebinde 3 kuruş olan alabileceğini almak için bize koşuyor. İnşallah 28 Mayıs'tan sonra kredilerin kesilip döviz kuruyla birlikte fiyatların da fırlamasıyla işler bıçak gibi kesilecek diye bekliyoruz. Zaten seçim için ertelenen vergi borcunun da kapıya dayanması falan derken hayırlısıyla Temmuz-Ağustos gibi topu atarız"" ifadeleriyle Bakan'ı rahatlatan açıkamalarda bulundu.

""Esnafımız destan yazıyor""

Ericekli'nin konuşmasını ilgiyle ve zaman zaman duygulanarak dinleyen Bakan Nebati, buraya gelene kadar açık durumda olan en az bir düzine daha dükkana şahitlik ettiklerini belirtirken, en iyi durumda olanı ortalama 3 ay önce batmış olmasına rağmen seçim öncesi ""ekonomi kötü gidiyor"" algısı yaratmamak için kepenk kapatmayan esnafın adeta yeni bir kahramanlık destanı yazdığına işaret etti.

Nebati ve bebarerindeki heyet, daha sonra açık görünen bir kafeyi ziyaret ederek işletme sahibi ve 4 adet  Arap müşteriye de çiçek ve plaketlerini takdim etti. Kafeye destek olmak için birer kahve ve tatlı söyleyen heyet, gelen ""Yalnız kahve makinesine dün haciz geldi, götürdüler. Çay versem olur mu sayın bakanım?"" yanıtıyla biraz burukluk yaşasa da Bakan Nebati'nin ""Kahve çarpıntı yapar zaten ya eheheh... Sen bize birer açık çay ver"" şeklindeki esprisi keyifleri tekrar yerine getirdi.

""Sıkıntımız yok""

Civardaki diğer 7 kafenin kapanması sayesinde rekabetin azaldığını ve o sayede biraz dayanma şansı bulduğunu belirten kafe işletmecisi Zafer Uluyak(32), bir sıkıntısı olup olmadığı yönündeki soruya ise ""Bi ara vardı ama artık pek sıkıntı edecek bi durum kalmadı. 3 aydır dükkanın kirasını da vermiyorum zaten. Mal sahibi dükkanı satılığa çıkardı ama onu da alan yok. Arada bir geliyor öyle birbirimize bakıp oturuyoruz. Hep beraber koyverdik gitti. Hayırlısı ya çok da şeyapmıycan..."" sözleriyle yanıt verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=413447
ZT0181,Paniğe Kapılıp Seçime 10 Gün Kala Kredi Kartlarında Nakit Avansı Kapatan Merkez Bankası'na AKP'den Sert Tepki: ''Oldu olacak Dolar'ın aslında 30 TL olduğunu da açıklayın!'',"Harcanabilir rezervlerinin 0 (yazıyla ""sıfır"") düzeyine yaklaşmasıyla paniğe kapılıp kredi kartlarına nakit avansı kapatan, kart ve artı hesap limitlerini de düşüren Merkez Bankası'na, seçim sonrası için spoiler vermesi nedeniyle AKP'den sert tepki geldi...

Döviz talebini frenleyebilmek için satacak rezervi kalmayınca mecburen halkın büyük bölümünün temel geçim kaynağı olan düşük faizli nakit avansı kapatıp, artı para limitlerini önemli ölçüde düşüren TCMB'yi, ""Erdoğan'a karşı operasyon çekmek""le suçlayan AKP'li kaynaklar, ""Arap 5 verse Putin 10 verse diyerek iflas ettiğimizi şu zamana kadar iyi kötü saklamayı başardık. Yüzüp yüzüp kuyruğuna gelmişken şurada sadece 10 gün daha dişinizi sıkmanız lazımdı, onu da beceremediniz. Hazır başlamışken doların aslında 30 TL olduğunu da açıklayın. Hatta yıl sonunda 50'yi geçeceğini de söyleyin tam olsun hainler!"" sözleriyle tepki gösterdiler.

Rezervlerin tükenmesi nedeniyle mecburen sert faiz artırımı yapıp, katı sermaye kontrolleri getirerek kredi piyasasının tamamen çökertileceğini, doların hızlı bir şekilde 30 TL'yi, resmi enflasyonun da %70'i geçeceğini, seçim rüşveti olarak dağıtılan ucuz kredilerinse yeni vergi ve zamlarla fazlasıyla geri alınacağını seçim sonrası için bir sürpriz olarak düşündüklerini belirten AKP'li kaynaklar, ""Sonrasında seri iflas ve işsizlik dalgaları, yıl sonuna kalmadan da 'kusura bakmayın biz dış borcumuzu ödeyemiyoruz' ilanı gelecekti ama siz böyle yapıp da sürprizi bozarsanız ne anlamı kaldı ki? Kimse kusura bakmasın bunun adı spoiler vermektir."" derlerken, hayatta en sinir oldukları şeyin spoiler olduğunun da altını çizdiler.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=413369
ZT0182,"1. Tur Sonrası Piyasalarda Korkulan Olmadı: Verdiği oylarla ülkeyi 13 milyon Suriyeli ve Afgan'a işgal ettirip ekonomiyi çökerttikten sonra Hizbullahçı teröristleri de meclise sokan Muzaffer Kuruz(62), vatansever-milliyetçi seviyesinden işlem görüyor...","2023 Cumhurbaşkanı ve milletvekili seçimlerinde 1. tur geride kalırken, seçim sonrası piyasalarda yaşanması beklenen çalkantıda da şimdilik korkulan olmadı.

Seçimin 2. tura kaldığının ilan edilmesiyle birlikte borsada sert bir düşüş yaşansa da, dolar ve altındaki yükselişin henüz sınırlı seviyede kaldığı piyasalarda, verdiği oylarla Türkiye'nin sınırlarını yol geçen hanına çevirip 13 milyondan fazla Suriyeli ve Afgan'a işgal ettiren, 250 bin dolara aile boyu TC vatandaşlığı sattıran, yolsuzluk ve kötü yönetimle ekonomiyi çökertip nüfusun %95'ini yoksulluk sınırının altında sürünmeye mahkum eden, liyakatsizlikle devletin bütün kurumlarını çürütüp on binlerce insanı enkaz altında ölüme terk eden ve son olarak Terör Örgütü Hizbullah militanı teröristleri meclise sokan Muzaffer Kuruz(62), vatansever-milliyetçi seviyesinden işlem görmeye devam ediyor.

Her şey bir kenara sırf Türkiye'yi Avrupa'nın mülteci çöplüğüne dönüştürüp ülkenin sosyal ve ekonomik yapısını çökerttiği için bile yıllar önce sert değer kaybı yaşaması beklenen Kuruz'un, sadece Facebook'ta çeşitli modellerde silahlar ve Türk bayrağı resimleri paylaşarak ''vatansever-milliyetçi'' seviyesini koruduğuna dikkat çeken piyasa uzmanlarıysa, önümüzdeki günlerde de bu istikrarlı seyrin bir kaç Hizbullahçı terörist yüzünden bozulmasını beklemediklerini işaret ettiler.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=413327
ZT0183,"İlki Yaklaşık 12 Saat Süren ''Kaybettiği Seçimi Kutlama Şenlikleri''nin 2.'si İçin AKP'den Önemli Hatırlatma: ''Bu seferki biraz daha kısa sürebilir, kaçırmayın...''","2019 yılında Anadolu Ajansı ana sponsorluğunda düzenlenen ''Kaybettiği Seçimi Kutlama Şenlikleri''nde katılımcılara 12 saat boyunca doyumsuz anlar yaşatan AK Parti, şenliklerin 2. ayağına 4 yıl aradan sonra dün akşam start verirken, organizasyon komitesinden önemli bir hatırlatma geldi.

Önceki yılllarda olduğu gibi yine Anadolu Ajansı'nın geleneksel ''%60'la aldık!'' anonsuyla açılışı yapılan şenliklere bu yıl da oy oranının yavaş yavaş %50'nin altına düşmesi ve veri akışının o noktadan sonra kesilmesi etkinlikleriyle devam edilirken, AK Parti'den yapılan açıklamada ise kutlamalara katılmak isteyenlere ellerini bu kez biraz çabuk tutmaları tavsiyesinde bulunuldu.

Organizasyon komitesi adına konuşan AKP Sözcüsü Ömer Çelik, ""Geçen defa muhalefetin sandık görevlileri moralleri bozulup giderler, biz de o arada bir oldu bittiye getiririz beklentisiyle erkenden billboard falan kiraladığımız için şenlikler mecburen biraz uzun sürmüştü. Neticede sırf o billboard'arı kaldırmak nerden baksan 2-3 saatlik iş"" derken, bu yıl biraz da maddi imkansızlıklar nedeniyle temkinli davranıp o derece büyük bir organizasyona girmedikleri için şenliklerin beklenenden biraz daha kısa sürebileceğini ifade etti.

""Arabasıyla dombra çalarak tur atmak, nostaljik balkon konuşması şovumuzla eski günleri anmak isteyenleri uykularından biraz feragat ederek bu gece yarısı muhakkak meydanlara bekliyoruz. Ayrıca hava fişeği, o yoksa da yarı otomatik tüfeği olanlar da kendi muhitlerinde şu önümüzdeki bir kaç saat gönüllerince eğlenebilirler. Sloganımız bu yıl da aynı: ''Biz bir kutlamaya başlayalım da gerisi Allah kerim'. Velhasıl fırsat varken gönlünüzce eğlenseniz iyi olur"" diyen Çelik, ""yine 12 saat sürer nasılsa"" beklentisiyle kutlamaları pazartesi öğlene erteleyenlerin sonradan çok pişman olabileceklerine dikkat çekti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=413283
ZT0184,AKP Seçim Öncesi İşi Sıkı Tutuyor: Kendisini Unutturmayı Başaran Bakan Nebati'nin 24 Saat Daha Ortada Görünmemesi İçin Kapısına Nöbetçi Dikildi...,"14 Mayıs seçimlerine 24 saat kala Türkiye'nin teknik olarak iflas ettiğinin ve kadrosu sapır sapır dökülen AKP'nin ekonominin başına Nureddin Nebati'yi getirecek kadar tükenmiş durumda olduğunun unutturulması için alınan önlemler de sıkılaştırıldı.

Seçim öncesi başta 65 milyar doları geçen cari açık ve -70 milyar dolara düşen net döviz rezervleri olmak üzere tüm ekonomik göstergelerde iflas sinyali veren, dövizin bitmesi nedeniyle TCMB rezervlerindeki altınları satmaya başlayan AKP'de konuyu ekonomiden uzaklaştırmak için verilen savaşta son 24 saate girildi. Ekonomideki yıkımı patates-soğan seviyesine indirgeyip, şikayetleri ""2 sebze için amma yaygara yaptınız"" savunmasıyla savuşturan parti, Nureddin Nebati sorununu da adam adama markaj tekniğiyle çözmeyi planlıyor.

Alınan tüm önlemlere rağmen şu ana dek kamuoyu önünde bir kaç kez konuşarak varlığını hatırlatır gibi olan Nebati'nin yoğun seçim gündeminde arada kaynamasıyla tehlike şimdilik ucuz atlatılsa da, son dönemeçte bir kaza yaşanma olasılığı AKP kurmaylarını daha sıkı önlemler almaya itti. Bu doğrultuda dün geceden itibaren Nebati'nin cep telefonuna el konulduğunu ve evden çıkmaması için kapısına nöbetçi dikildiğini aktaran AKP'ye yakın kaynaklar, ""Biri geçerken görür, 'Lan hakkaten, AKP devam ederse ekonomiyi yine bu adam yönetecek di mi? Sıçtık' der diye cama çıkmasını bile yasakladık. Allah korusun çıkar yine apır sapır bir şey söylerse bu saatten sonra sabaha kadar Kandil, FETÖ, TOGG, İHA muhabbetiyle bile toparlayamayabiliriz"" sözleriyle kesinlikle hataya tahammüllerinin olmadığını ifade ettiler.

Seçmenleri ürkütmemesi için Nebati'nin seçim günü oy kullanma saati bitene kadar tecrit altında tutulacağını aktaran AKP'li kaynaklar, Erdoğan'ın ""O da oy kullanmayıversin, eksik olsun 1 oyumuz da"" şeklinde kesin talimatı olduğu bilgisini de paylaştılar.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=413235
ZT0185,"Seçim Gerginliği Yüzünden Bu Gece de Uyuyamayan Ozan Baruz(28), Geçim Sıkıntısı ve Gelecek Kaygısı Yüzünden Uyuyamadığı Günleri Özlüyor...","14 Mayıs seçimleri yaklaştıkça artan gerilim ve ''Ya bu sefer de gitmezlerse'' gerginliği nedeniyle bir geceyi daha kafasında yüzlerce farklı senaryo kurarak uykusuz geçiren Ozan Baruz(28), geçim sıkıntısı ve gelecek kaygısı yüzünden uyuyamadığı günleri özlemeye başladı...

Sabah 6.30'da kalkıp işe gitmek için 23.00 sularında yatağa giren Baruz, bu gece de dayanamayıp twitter'a bi göz atma hatasının kurbanı olurken, seçim günü, gecesi ve sonrası ile ilgili kurduğu senaryoların sayısı ise saat 00.45 itibariyle 20'yi geçmiş durumda.

""Bu sefer kesin kazanıyoruz"" ile ""Yok abi bunlar ne yapar eder bi numaralar çevirir gene gitmez"" arasındaki bir spektrumda salınan düşünceler eşliğinde yatağın farklı yönlerine dönerek uyumayı deneyen genç makine mühendisi, önümüzdeki 15 dakika içinde de uyumayı başaramazsa Kılıçdaroğlu'nu ilk turda kazanıyor gösteren farklı anketlere gün içinde 9. kez bakarak rahatlamayı deneyecek.

Kafasını seçimden uzaklaştırmak için ayın 7'si itibariyle biten maaşını ve kredi kartında kalan 950 TL'lik limitle önümüzdeki 20 günü nasıl geçireceğini planlamaya çalışan Baruz, yaşadığı sıkıntılı süreci ise şu sözlerle aktardı:

""Onu düşünmeye başlayınca haliyle bir noktada bugün marketteki çileğe uzun uzun bakıp almaktan vazgeçmeme neden olanı da düşünüyorum. Otomatikman yüzü gözümün önüne geliyor. Sesi kulağımda çınlıyor. E haliyle sinir basıyor. Bir iki küfredip 'şunları başımızdan bir yollasaydık hayırlısıyla' derken hooop geldik mi yine seçime? Sonra o ittifak kaç alır, meclis aritmetiği ne olur, kazanınca nasıl kutlarım, kaybedersek yazılım falan öğrenip Almanya'ya mı gitsem Kanada'ya mı? Acaba ben burada uyumaya çalışırken bunlar seçim gecesi için ne tür bir katakulli planlıyor diye diye saati 3 ediyorum. Seçim olmasa küfrümü eder olmadı bi de masturbasyon yapar rahatlar 1 saat içinde uyurum...""

Seçimin ilk turda bitmemesi halinde uykusuzluktan 1 aydır mal gibi gittiği işten kovulma ihtimalinin de bulunduğuna dikkat çeken Baruz, ""Gerçi şu an herkes aynı durumda olduğundan arada kaynıyorum ama bir noktada işlerin yürümediği ortaya çıkınca kabak kesin benim başıma patlayacak. Gerçi patlarsa da patlasın mk zaten 3 kuruş para veriyorlar. Gider anamın evinde otururum. Bunlar başımızda kalırsa zaten şirket de yıl sonunu görmeden kepengi kapatır. Offf şu seçimi bi alsaydık kovulsam da olur. Gerçi bak Muharrem de çekildi şimdi. Ama ona da güven olur mu ki lan? Amaaan olmasın mk baksana Ekrem Trabzon'da bile nasıl kalabalık..."" diyerek önümüzdeki 2 saat boyunca sürecek seçim hesabı döngüsüne geri döndü...

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=413204
ZT0186,Erzurum Belediyesi'nden İmamoğlu'na Provokasyon Suçlaması: ''Terör Örgütü Hizbullah'ın kaldırım taşı fırlatma etkinliği için tahsis ettiğimiz meydanda miting yapmak suretiyle...'',"İBB Başkanı ve Millet İttifakı Cumhurbaşkanı Yardımcısı Adayı Ekrem İmamoğlu'nun geçtiğimiz gün Erzurum'da düzenlediği mitinge yönelik terör saldırısının yankıları sürerken, AKP cephesinden İmamoğlu'na tepkiler de dinmiyor...

Terör Örgütü Hizbullah ve MHP'li Ülkü Ocakları'na bağlı olduğu belirtilen yaklaşık 200 militan tarafından İmamoğlu'nun Erzurum mitingine yönelik gerçekleştirilen saldırıda aralarında kadın ve çocukların da bulunduğu 17 kişi kaldırım taşlarının isabet etmesi sonucu yaralanırken, güvenlik güçlerinin teröristlere müdahale etmemesi de eleştirilere neden olmuştu.

Konuyla ilgili olarak bir basın toplantısı düzenleyen Erzurum Büyükşehir Belediye Başkanı AKP'li Mehmet Sekmen, ""Kendilerine ısrarla başka bir alanı göstermemize rağmen gelip burada miting yaparlarsa olacağı budur. Bizim de kendimize göre bir programımız var değil mi?"" sözleriyle İmamoğlu'na tepki gösterirken, olayın gerçekleştiği alanın Terör Örgütü Hizbullah ve Ülkü Ocakları'nın ortak kaldırım taşı fırlatma etkinliği için Belediye tarafından çok daha önce tahsis edildiğini belirtti.

""Bu alanın bir bölümünde Hizbullahçı gençlerimiz, diğer bir bölümünde de MHP'li gençlerimiz her pazar toplanıp kendilerine ayrılan bölümlerde kaldırım taşı fırlatırlar. Bu sayede hem spor yapma hem de sosyalleşme imkanı bulurlar. Bunu da bütün Erzurum halkı bilir, ona göre bu tarafa yolu düşecekse kaskını giyerek tedbirini alır. O gün de gençler yine antrenman için alana gelip karşılarında böyle bir kalabalık görünce, e elde de taşlar var... Neyse neticede talihsiz bir şekilde o taşlar Erzurumluların kafasına indi"" diyen Sekmen, yaşanan olayın tek sorumlusunun Ekrem İmamoğlu olduğunu ifade etti.

""Hatta bu gençlerimiz taşı boşluğa ya da birbirlerine fırlatıp kimseyi yaralamasınlar diye biz o meydana her pazar belediyemizin otobüslerini de yığarız. Onlar da şevkle otobüsleri taşlayıp deşarj olurlar. Maalesef Sayın İmamoğlu bizim bu hizmetimize bile bir kulp buldu"" sözleriyle tepkisini sürdüren AKP'li Sekmen, bu tarz provokasyonların kendilerini asla yoldan döndüremeyeceğini, Hizbullahçı teröristlerle ülkücülerin özgürce otobüs taşlayacakları bir Türkiye için çalışmaya devam edeceklerini de sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=413110
ZT0187,"Green Card Çekilişinden 6. Kez Eli Boş Dönen Caner Budağcı(32), Yeteneklerini ve Birikimini Türkiye İçin Kullanmaya Karar Verdi...","Son yıllarda Türkiye'nin en önemli sorunlarından biri haline gelen nitelikli insanların yurt dışına göç etmesi akımında yüzümüzü güldüren haber Ankara'nın Yeni Mahalle ilçesinden geldi. Dumlupınar Üniversitesi Fizik Öğretmenliği bölümünden 10 yıl önce mezun olarak memleketine dönen ve şu an bir market zincirinde depo sorumlusu olarak çalışan Caner Budağcı(32), 6. kez katıldığı Green Card çekilişinden de eli boş dönmesinin ardından düzenlediği basın toplantısında ""Önce Türkiye"" mesajı verdi.

""Bu beyin göç etmeyecek""

Ankara Yeni Mahalle'deki evinde basın mensuplarını ağırlayan Budağcı, günümüz dünyasında bir ülkenin en önemli sermayesinin yetişmiş insan gücü olduğuna dikkat çekerken, ""Durum böyleyken hele de ülkemizin her anlamda zor günlerden geçtiği böylesi bir dönemde benim kalkıp da bu deneyimimi Amerika'daki market depoları için kullanmam en başta vatanseverliğe sığmaz. Kimse kusura bakmasın, bu beyin göç etmeyecek, kalıp kendi ülkesi için çalışacak. 6 kere ne demek abi ya? İnsan birinde en azından... Skiym böyle şansı..."" sözleriyle Türkiye'yi rahatlatan mesajlar verdi.

""Kimse ısrar etmesin""

Budağcı, bu saatten sonra ABD'den gelecek tekliflere kapısının kapalı olduğunu da özellikle belirterek ""Lütfen ısrar da edilmesin. En sevmediğim şey ısrar. Benim daha bu ülkede yapacaklarım bitmedi. Tam ne yapacağımızı da bilmiyorum ama maaşı şu an aldığım 12.500 TL'den daha yüksek olan herhangi bir şey olabilir.  Bizim enişte güya ilçe gençlik kolları başkanını tanıyordu ama oradan da daha bi şey çıkmadı. Mk kolpacısı ya... Neyse..."" ifadeleriyle tekliflere açık olduğunu da sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=413073
ZT0188,"Ezgi Purak(22), 5 Yaşındaki Cep Telefonu ve 8 GB Internet Paketiyle Hayata Tutunma Mücadelesinde Bir Günü Daha Zaferle Kapatmak Üzere...","Ezgi Purak(22), bozulsa yenisini almasına imkan ihtimal olmayan 5 yaşındaki cep telefonu ve 8 GB internet paketiyle hayata tutunma mücadelesinde bir günü daha zaferle kapatmak üzere...

İstanbul Üniversitesi Maliye Bölümü 4. sınıf öğrencisi olan ancak İstanbul'da yaşamaya parası yetmediği için bu yıl üniversite öğrenimini memleketindeki baba evinden online olarak sürdüren Purak, günlük ortalama 6 saat instagram, 3 saat zoom, 2 saat YouTube, 1 saat TikTok, yarım saat de twitter yükünü şu ana dek başarıyla taşıyan cep telefonuna teşekkür ederek başarılarının devamını diledi.

""Bugüne dek 3 kere pili, 1 kere de ekranı değişmesine rağmen arada kassa bile beni nerdeyse hiç yarı yolda bırakmayan dava arkadaşıma bu kutlu yürüyüşte yanımda olduğu için ne kadar teşekkür etsem azdır. HD video izlerken donması dışında nerdeyse beni hiç üzmedi. Allah bunu yapan Çinli mi Tayvanlı mı Vietnamlı mı kimse artık o kardeşlerimden razı olsun. Hepsinin minik gözlerinden öpüyorum"" sözleriyle minnet duygularını ifade eden Purak, yaşadığı boktan hayatı internet paketi bitmesin diye mümkün olan her yerde wi-fi üzerinden bağlandığı instagram'la unutma mücadelesinde nice zaferlere birlikte imza atacaklarına emin olduğunu da sözlerine ekledi.

Açıklamalarının ardından tiksindiği bir akrabasının Ayvalık'taki yazlığında geçen yaz yaptığı 5 günlük  tatilden kalan bir fotoğrafı ""Yaz gelsin artık"" etiketiyle paylaşan Puraz'ın, önümüzdek yarım saati 2 dakikada 1 story'e bakanları kontrol ederek geçirdikten sonra bir sonraki günün akıl sağlığını koruma mücadelesine başlamak üzere elinde telefonla uykuya dalması bekleniyor.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=413006
ZT0189,Kızılay Depremde Edindiği Tecrübeyle Konut Krizi İçin de Devrede: 81 İlde Kurulacak Çadır Kentlerden Uygun Taksitlerle Çadır Satışı Başlıyor...,"Son 1 yılda %197 artan konut fiyatları ve ev kiraları nedeniyle yaşanan barınma krizi, Kızılay ve Halkbank işbirliğiyle Türkiye'nin 81 ilinde kurulacak çadır kentlerle çözüme kavuşturuluyor. ""Oğuzların izinde, Çadırkent Türkiye"" adı verilen projeyle, öncelikle dar gelirli vatandaşlar olmak üzere dileyen herkesin uygun kredi taksitleriyle çadır sahibi olması hedefleniyor.

Projenin tanıtımı için Çevre ve Şehircilik Bakanı Murat Kurum, Halkbank Genel Müdürü Osman Arslan ve Kızılay Başkanı Kerem Kınık bu sabah Kızılay Genel Merkezi'nde kameraların karşısındaydılar. Kurulacak çadır kentlerin A Haber muhabirleri ve AK Troller tarafından tanıtıldığı video gösteriminin ardından sözü alan Kızılay Başkanı Kerem Kınık, ilk etapta 1+1, 2+1 ve 3+1 olarak 3 farklı modelde üretilecek çadırlarla konut sorununu kökten çözüme kavuşturacaklarını ifade etti.

Halkbank'ın 60 ay vade %1.2'den başlayan faizlerle vereceği çadır kredisiyle vatandaşların elektrik faturası öder gibi çadır sahibi olabileceğini belirten Kınık, ""Her şerde bir hayır var derler ya, gerçekten de çok doğru. Deprem olmasa belki de hayatta aklımıza böyle bir çözüm gelmeyecekti. Ama bakın bu üzücü olay vesilesiyle hem toplu çadır satışı konusunda, hem de yabancı ekiplerden falan baka baka çadır kentler kurma konusunda tecrübe sahibi olduk. İşte şimdi de o tecrübeyle vatandaşlarımızı başlarını sokabilecekleri bir çadır sahibi yapıyoruz. Peki bu süreçte Kızılayımızı yıpratmaya çalışanlar biraz olsun utanırlar mı? Sanmam..."" sözleriyle haksız eleştirilere en güzel yanıtın çok yakında yurdun dört bir yanında yükselecek on binlerce kişilik çadır kenterle vereceklerini dile getirdi.

Kınık'ın ardından söz alan Çevre ve Şehircilik Bakanı Murat Kurum ise, kurulacak çadır kentler için her ilde uygun alanlar belirleme çalışmalarına başladıklarını belirtirken, çadırın Türk örf ve adetlerindeki önemine dikkat çekti. Kemal Kılıçdaroğlu'nun geçtiğimiz günlerde yaptığı ""20 yıllık AKP iktidarı döneminde Türkiye'de ev sahibi olma oranı %75'den %55'e düştü"" şeklindeki eleştiriye de yanıt veren Kurum, şunları kaydetti:

""Evet düşürdük. Allah'ın izniyle bundan sonra daha da düşüreceğiz. Buradan ben kendisine soruyorum: Anadolu'da yörüklerimizin 3+1 dairesi mi vardı? Oğuz boyları Orta Asya'da toplu konutta mı yaşıyordu? Tabii ki hayır. Bu aziz millete yıllarca batının dört duvar ve bir çatısını dayatan mandacı zihniyet aynı zamanda bizi de çadırlarla ilmek ilmek örülmüş şanlı geçmişimizden koparmaya çalıştı. Sonuçta ne oldu? Ya yaptığımız evler bi şeye benzemedi ya da gördünüz, ilk depremde yıkıldılar. Neden? Çünkü ev olayı bizim kültürümüzde yok. Yapamıyoruz işte, niye zorluyoruz yani? İşte şimdi toplu çadırkent hamlemizle her türlü dayatmayı olduğu gibi bunu da yırtıp atıyoruz. Buradan bir kez daha haykırıyorum ki bölemeyeceksiniz, parçalayamayacaksınız, en önemlisi de yıkamayacaksınız. Çadır çünkü bu, öyle bina gibi yıkılmaz...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=412930
ZT0190,"AKP'li Bakanların ''Kaybetme paniğiyle en uzağa hangimiz zırvalayacak'' Mücadelesinde İpi Süleyman Soylu Göğüslerken, Bakan Nebati Sempati Ödülü'ne Layık Görüldü...","Seçim tarihi yaklaştıkça ortamı gerip, kutuplaştırmayı artırarak safları sıklaştırma çalışmalarına hız veren AKP camiasında Bakanlar arasındaki ''En uzağa hangimiz zırvalayacak?'' mücadelesinin bu haftaki galipleri açıklandı.

Kıyasıya bir rekabete sahne olan mücadelede son düzlükte yaptığı ""14 mayıs seçimleri bir darbe girişimidir"" açıklamasıyla favori isimlerden İçişleri Bakanı Süleyman Soylu ipi göğüslerken, ""Şampanya"" açıklamasıyla Bekir Bozdağ da ikinci oldu. Tam olarak ne söylediği anlaşılamamasına rağmen içinde ""işgal güçleri"" gibi ifade geçtiği için sağlam zırvaladığı tahmin edilen Binali Yıldırım'ın üçüncülüğe layık görüldüğü mücadelede, ilk kez verilen ""sempatik zırvalama"" ödülünün sahibi ise ""soğan cücüğü"" açıklamasıyla Hazine ve Maliye Bakanı Nureddin Nebati oldu.

Nebati'nin herhangi bir şekilde ciddiye alınabilecek ve gerginlik yaratabilecek bir şey söyleme ihtimali olmamasına rağmen iyi niyetle elinden geleni yaptığına dikkat çeken AKP yönetimi, ""Yalan yok, o kürsüde soğan cücüğü diye bağırdığını duyunca biz de güldük. Durduk yere gerginliği dağıttı ama ne yapsın garip? Muhalefete ana avrat küfretse de pek bir şey fark etmeyecekti. Onu da yüce Rabbimiz öyle yaratmış. Yine de çıktı sert bir şeyler söylemeaklsdjlasdjsa... Neyse işte onun da çabası boşa gitmiş olmasın"" sözleriyle önemli olanın mücadeleye katılmak olduğunu ifade ettiler.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=412885
ZT0191,"Dolar Almak İçin Kapalıçarşı'ya Yollanan Merkez Bankası Çalışanları, Halı Satıcısı Olarak İşe Başladı...","Kritik sınıra dayanan döviz rezervlerini altın satıp Kapalıçarşı'dan döviz alarak dengelemeye çalışan Merkez Bankası'nda bugüne kadar 17 çalışanın görevden ayrılarak halı satıcılığına başladığı ortaya çıktı...

Kapalıçarşı kaynaklarının aktardığı bilgiye göre, Merkez Bankası çalışanlarının özellikle yabancı dil bilgileri nedeniyle çarşı esnafı arasında oldukça yüksek rağbet gördüğü belirtilirken, 32 yıldır çarşıda halı ticareti yapan Muzaffer Aydarcık ""2 tane de ben kendi dükkanıma aldım. Şu an yetiştiriyoruz. Bizim çocuklar da sağolsunlar ellerinden geleni yapıyorlar ama yıllardır 'sir halı, kilim, madam'dan öteye gidemediler. Bunlar okumuş çocuklar, ticaret tecrübeleri pek yok ama maşallah kafalar zehir gibi. 1 ayda işi kaparlar."" sözleriyle turizm sezonunda yeni elemanlardan beklentisinin yüksek olduğunu ifade etti.

Geçtiğimiz hafta Merkez Bankası'ndaki görevinden istifa ederek Kapalıçarşı'da halı satıcılığına başlayan Yiğit Melemek(30) ise, böyle bir kariyer değişikliğini planlamadığını ancak şu an geldiği noktadan oldukça memnun olduğunu belirtti. ODTÜ İktisat bölümü mezunu olduğunu ve Londra'da yüksek lisans yaptıktan sonra 4 yıl önce TCMB'de çalışmaya başladığını söyleyen Melemek, ""1 aydır düzenli olarak dolar almak için buraya geliyordum. Gide gele haliyle esnafla da bir samimiyet oluştu. Sonunda böyle bir teklif geldi. Çıplak maaş çok yüksek değil ama primler dolar üzerinden. Sezon iyi geçerse parayı kaldırırız. Hayırlısı olsun"" derken, zaten bir süredir ""Böyle Merkez Bankası mı olur? Napıyorum ben aq?"" diyerek kariyerini sorguladığını, o yüzden karar vermekte çok zorlanmadığını da sözlerine ekledi.

Durumun TCMB içerisinde ciddi bir rahatsızlığa neden olduğu belirtilirken, yaşanan personel kaybına ""Bu ne lan? Giden geri gelmiyor"" sözleriyle tepki gösteren Başkan Şahap Kavcıoğlu'nun altın/dolar ticareti için Kapalıçarşı'ya giden personele esnafla konuşma yasağı getirdiği de gelen bilgiler arasında.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=412847
ZT0192,Damacana Yerine Filtrelenmiş Su Kullandığı İçin Çevreye Duyarlılık Ödülü Alan Mert Kuraz(28): ''Ayda 300 lira cepte kalsın derken iş nerelere geldi...'',"3 ay kadar önce damacana su almayı bırakarak BRITA’nın filtreli sürahilerinden kullanmaya başlayan Mert Kuraz(28), çalıştığı firma tarafından Çevreye Duyarlılık Ödülü’ne layık görülmenin şaşkınlığını yaşıyor.

Arbazlar Holding’in Dünya Günü çerçevesinde çevreye en duyarlı çalışanlarını ödüllendirdiği törende “Plastik atıkların azaltılmasına yaptığı katkılar” sayesinde ödüle layık görülen Kuraz’a plaketi Genel Müdür Muzaffer Arbaz tarafından takdim edildi.

Arbazlar Holding olarak çevreye duyarlı bir kurumsal kültür inşa etmeye çalıştıklarını belirten Muzaffer Arbaz, “Mert arkadaşımız da bizim bu vizyonumuz çerçevesinde gerek damacana kullanımına son vermesiyle, gerekse de şirkette gördüğü herkesi ‘Abi BRITA varken ambalajlı suyun lüzumu yok. Paranız çok galiba sizin?’ diye darlayarak filtrelenmiş su kullanımını teşvik etmesiyle gerçek bir çevre gönüllüsü olduğunu göstermiştir” sözleriyle bu gayretin tüm çalışanlara örnek olması temennisinde bulundu.

“Plastik de önemli tabii…”

Plaketini aldıktan sonra kısa bir konuşma yapan Mert Kuraz ise “Açıkçası ben ayda 300 TL cebimde kalsın diye filtrelenmiş suya geçmiştim ama iş nerelere geldi… Neyse tabii plastik atık da çok önemli bir sorun. Bugün bir damacana nerden baksan 50 TL olmasının dışında doğada da... Herhalde 100 yılda falan yok oluyordur. Belki de daha uzun bilmiyorum…” diyerek, çevre konusundaki duyarlılığını gözler önüne serdi.

Damacanaya para vermeden iyi su içmek için çıktığı yolda plastik atıklara dur demiş olmanın kendisi için de sürpriz olduğunu belirten başarılı çalışan, Şubat ayında yaptıkları kuş kadar zamla mecburen tasarrufa zorlayarak içindeki çevreciyi uyandıran şirket yönetiminin de ayrı bir teşekkürü hak ettiğine dikkat çekti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=412817
ZT0193,"Geçmiş Bayramlarda Boş İstanbul'un Tadını Çıkaran Suriyeli ve Afganlar, Bu Yıl Ekonomik Çöküş Mağduru: ''Bu ne abi her yerde Türk?!''","Geçtiğimiz bayramlarda Türklerin memleketlerine ya da tatile gitmesiyle birlikte boşalan İstanbul'un tadını çıkaran Suriyeli ve Afgan'lar, Türkiye'nin ekonomik çöküşü nedeniyle bu yıl zor bir Ramazan Bayramı geçiriyor.

Başka herhangi bir yere gidecek paraları olmadığı için bu yıl mecburen Eminönü başta olmak üzere şehrin tarihi ve turistik yerlerine akın eden Türkler yüzünden bayramda evden çıkamadıklarını belirten Suriyeli Göçmenler Derneği Başkanı Hasan Abyad(43) ""Yılda 2 defa bayram keyfimiz vardı afedersiniz resmen onun da içine ettiler. Hanımları ve çocukları alıp (toplam 16 kişi) bir Eminönü'ne gidelim dedik burnumuzdan geldi resmen. Kafanı nereye çevirsen Türk, bu ne abi? "" sözleriyle şikayetlerini dile getirdi.

Kendilerini ülkede tutacağı için dernek olarak seçimde Erdoğan'ı desteklemeyi düşündüklerini ancak gelinen son noktada bu kararı gözden geçireceklerini de sözlerine ekleyen Abyad, ""Bu ekonomi böyle devam edecekse ne anladık ki yani Türkiye'de kalmaktan? Eskiden bayramda Bodrum girişinde trafik olurdu şimdi metrobüs girişinde insan trafiği oluyor. Böyle giderse seneye bunlar trafik ışıklarında bizden para istemeye de başlarlar"" derken, Erdoğan sayesinde Türklerin bayram tatilinde sadece İstanbul'da, o da toplu taşıma bedava olduğu için gezebilecek kadar parasız kalmasının esas mağdurunun Suriyeli göçmenler olduğuna dikkat çekti.

Konuyla ilgili olarak bir açıklama yayınlayan Zeytinburnu Afgan Göçmenleri Derneği Başkanı Zebihullah Hasibi (23) ise, her yıl bayram ritüeli olarak gerçekleştirdikleri 150 kişi bir deniz motoruna binme etkinliğini bu yıl yaşanan Türk izdihamı nedeniyle iptal etmek zorunda kaldıklarını belirtti. ""Aslında deniz motoru hala ücretli olduğu için bu fakirler binemez, orası nispeten sakin olur ama buradan Karaköy iskeleye gitmemize imkan yok ki motora binelim. Gözünü karartıp giden 4-5 arkadaşımız oldu, 2 saat sonra bu şehirde yaşanmaz artık diye ağlayarak semte geri döndüler. Yazıklar olsun gerçekten, nereye gidiyor bu bu ülke böyle?"" diye Hasibi, 4 yıldır bulundukları Türkiye'nin batış hızının kendilerini endişelendirdiğini de sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=412773
ZT0194,"Anayasa Mahkemesi, 2000 ve Sonrası Doğumluların Gençliklerinin İptali İstemiyle Yapılan Başvuruyu İncelemeye Aldı...","Anayasa Mahkemesi, kendilerine ""Gençlikte AKP'ye Takılanlar (GAT)'' adını veren bir grup üniversite öğrencisinin avukatları aracılığıyla yaptığı gençliklerinin iptali istemine dair başvurunun incelemeye alındığını açıkladı.

Başvuruda, ilk gençlik dönemlerinin Türkiye'nin her anlamda çöküş yaşadığı bir döneme denk gelmesi nedeniyle 2000 ve sonrası doğumlululara gençliklerini iptal hakkı tanınması talep edilirken, iktidarın değişip ülkenin iyi kötü tekrar umut vaat eden bir yer haline gelmesi durumunda gençliğin yeniden işleme konması da talepler arasında yer alıyor.

""Yanlış zamanda genç olmaktan kaynaklı mağduriyet...""

Konuyla ilgili olarak basının sorularını yanıtlayan Anayasa Mahkemesi Başkanı Zühtü Arslan, ""Bu çocuklar şimdi değil de atıyorum 10-15 sene önce genç olsalar harçlıklarını biriktirip yazın trenle Avrupa'yı gezme planı yapıyor olacaklardı. Şu an karınlarını bile doyuramadıkları için harçlık biriktirmek gibi bir durum zaten söz konusu değil, hadi diyelim onu biriktirseler bile en fazla dışarıda bir tane kahve içebilirler. 2. kahveyi yine alamazlar"" derken, gençliğin yanlış zamana denk gelmesinden kaynaklanan mağduriyetlerin giderilmesi için dosyanın titizlikle inceleneceğini kaydetti.

GAT'ın avukatlığını üstlenen Av. Deniz Kuycunlar ise tam da AKP'nin kendisiyle birlikte ülkeyi de büyük bir hızla yıkıma sürüklediği bir zamanda; eğitim başta olmak üzere bütün hayati kurumları çökmüş, adaletin olmadığı, demokrasinin can çekiştiği, ekonomisi iflasın eşiğinde bir Ortadoğu ülkesinde fakir ve mutsuz bir genç olmanın kimsenin tercihi olamayacağına dikkat çekerek, Anayasa Mahkemesi'nin vereceği kararla olası hak kayıplarının önüne geçeceğini umduğunu belirtti.

""Hadi öncekiler yine iyi kötü bir şekilde gençliklerini yaşadılar. Şu an sürünüyor olmak o yüzden biraz daha az koyuyor. Şimdi çocuk yaşta olanlar da akılları bir şeylere yetmeye başlayana kadar ülkemiz bir ihtimal belini doğrultmuş olabilir ama özellikle şu an 15-22 yaş arasında bulunanlar tamamen ziyan olmuş durumda. "" diyen Kuycunlar, amaçlarının siyasi parti görünümlü bir organize hırsızlık şebekesi ve 50 yaş üstü beyni süngere dönmüş dayılar tarafından gasp edileni uygun şartlar oluştuğunda tekrar yerine koymak olduğunu da sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=412689
ZT0195,Cumhur İttifakı'ndan Henüz Kendilerine Yönelik Bir Hakaret Gelmeyen Çerkesler: ''Görmezden gelme politikaları ağırımıza gidiyor...'',"Kürtler ve Alevilerin ardından Balkan göçmenlerinin de sırasını savmasıyla birlikte hala Cumhur İttifakı'ndan kendilerine yönelik bir hakaret gelmeyen Çerkesler, görmezden gelme politikalarından şikayetçi.

Konuyla ilgili olarak yayınladığı basın açıklamasında, ""Cumhur İttifakı'nın bu tutumu, dayanışma içinde olduğumuz Kürtler, Aleviler ve Balkan göçmenlerinin de bize şüpheyle bakmaya başlamasına neden oluyor."" diyen Çerkes Derneği, seçime kadar en azından ittifakın küçük ortakları tarafından gündeme alınma yönünde beklentilerini dile getirdi.

(kafkesk Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=412663
ZT0196,Aşk Acısı Çekme Maliyetinin Aylık 31.326 TL'ye Yükseldiğine Dikkat Çeken Uzmanlar ''Bahar Çarpması'' Tehlikesine Karşı Uyarıyor...,"İçki, sigara ve temel gıda maddelerinde yaşanan fiyat artışlarının ardından kişi başına düşen aylık aşk acısı çekme maliyeti, geçen yılın aynı dönemine göre %127 oranında artarak 31.326 TL'ye yükselirken, uzmanlar Bahar'ın gelişiyle birlikte hormonlarına yenik düşmeye meyilli hale gelenleri bekleyen büyük tehlikeye dikkat çekiyor.

Bir kişinin haftada bir 3 arkadaşıyla birlikte rakı masası kurabilmesi, en az 2 paket sigara tüketebilmesi, kafayı dağıtmak için gece dışarı çıkabilmesi, alışveriş yapabilmesi, unutmak için internetten bulacağı yeni flörtlerle takılabilmesi ve kuaföre/berbere gidebilmesi için yapması gereken minimum harcamalar baz alınarak hesaplanan rakama göre, iki kişilik bir ilişkinin en düşük bitiş maliyeti ise 62.652 TL'ye yükseldi.

Aniden gelen Bahar'la birlikte yeni bir ilişkiye başlamaya heves edecek olan vatandaşların, 2 ay sonra yaşanacak olası bir ayrılığı da göz önünde bulundurmaları gerektiğine dikkat çeken uzmanlar, bu süreçte duygusal kararlar vermekten kaçınılması tavsiye ederlerken, ilişkiyi sürdürmek için gereken minimum harcama bitiş maliyetinin altında ise mümkün mertebe mevcut durumun korunması gerektiğine özellikle vurgulyorlar.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=412621
ZT0197,"Seçime Kadar Doları 20 TL'nin Altında Tutma Mücadelesi Veren Merkez Bankası'nda Kaynak Arayışı Sürüyor: ''Binayı AirBnb'ye versek, ayda 10.000 dolar da oradan gelse..""","Seçime kadar doları 20 TL'nin altında tutma mücadelesini sürdüren Merkez Bankası'nda Arap ülkelerinden ve Rusya'dan gelen dolarların da yetmeyecek gibi görünmesinin ardından alternatif kaynak arayışları hız kazandı. Buna göre ilk etapta TCMB'nin Ankara'da bulunan merkez idare binası ve İstanbul Karaköy'deki şubesinin kısmen AirBnb'ye verilerek döviz geliri elde edilmesi hedefleniyor.

Son olarak Kapalıçarşı'dan tekerlekli kasalarla döviz alımının basına yansımasıyla birlikte çalışanların ""Başkanım böyle karda kışta demir sandıkları sürükleyerek falan olmuyor. Kanımıza dokunuyor"" şeklinde tepki gösterdiği TCMB yönetimi, ""Arkadaşlar şimdilik böyle idare edelim de bulucaz bi çaresini"" diyerek tepkileri yatıştırmaya çalışırken, döviz geliri elde etmek için alternatif modellerin de masada olduğu kaydedildi.

Buna göre ilk etapta TCMB'nin Ankara'da bulunan merkez idare binası ve İstanbul Karaköy'deki şubesinin kısmen AirBnb'ye verilerek döviz geliri elde edilmesi hedefleniyor. Özellikle Karaköy'deki binadan oldukça umutlu olduklarını belirten TCMB Başkanı Şahap Kavcıoğlu ""Konumu oldukça iyi, bi defa turistik bir bölge. Odaları da 2. elden yatak, mini buzdolabı, koltuk falan alıp çiçek gibi döşeriz. 5 odasını versek, günlüğü 100 dolardan kapış kapış gider. Ayın en az 20 günü doldururuz. Hele yaza doğru uff var ya dolar basar o bina..."" derken, buradan gelecek ayda en kötü ihtimalle 10.000 dolarla TCMB'nin döviz açığını kapatma noktasında önemli bir adım atmış olacaklarını ifade etti.

Her ay piyasaya 10 milyar dolardan fazla satarak müdahele etmesine rağmen seçime kadar dayanma mücadelesinde zorlanan TCMB'nin almayı planladığı diğer önlemlerden basına sızanlar ise şöyle:

- ETSY'den incik boncuk satarak döviz geliri elde edilecek. Bu doğrultuda el sanatlarına yatkın çalışanların belirlenmeye çalışıldığı gelen bilgiler arasında.

- Kurum içindeki yazılımcılara, yurt dışından remote freelance iş bakılacak. Elde edilecek gelirin %20'si çalışana bırakılacak, geri kalanıyla piyasalara müdahale edilecek.

- Hala dolar günü yapabilen ev hanımları varsa tespit edilerek TCMB çalışanlarının bu günlere sızması sağlanacak.

- ChatGPT'ye ""nasıl döviz geliri elde edebilirim"" diye sorulacak. Devir yapay zeka devri.

- CV'sinin hobiler bölümüne ""fotoğrafçılık"" yazan TCMB çalışanları tespit edilerek Shutterstock'da stock fotoğraf satma işine yönlendirilecek.

- 2 tane balon alsak Kapadokya'da tur düzenleyebilir miyiz araştırılacak. Turist başına 300 euro gelse güzel para.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=412505
ZT0198,Ucuz Et Kuyruğunda Çıkan ''TOGG'un mavi rengi mi yoksa bej rengi mi daha güzel?'' Tartışmasında Yumruklar Konuştu...,"Yozgat'ta Et ve Süt Kurumu'nun ucuz et satış kuyruğunda çıkan ''TOGG'un hangi rengi daha güzel'' tartışması, kısa sürede büyüyerek yumruklu kavgaya dönüştü. Polisin güçlükle ayırdığı kavgada 6 kişi çeşitli yerlerinden hafif şekilde yaralanırken, toplam 39 kişi de gözaltına alındı...

Kavgaya karışan vatandaşlardan S.C(59), karakolda verdiği ifadede et kuyruğuna saat 11.30 civarında geldiğini, saat 15.00 civarında ise sırada tartışmanın çıktığını belirterek olayı şu şözlerle aktardı:

""5-6 metre önümde bir kaç kişinin birbirine bağırmaya başladığını gördüm. Önce sıraya kaynak yapılıyor diye tartışma çıktı sandım. Ne olduğunu anlamak için yaklaşınca 30 yaşlarındaki bir şahsın diğerine 'TOGG'un beji dururken mavisini alanın aklı yoktur' diye bağırdığını gördüm. Bir kaç kişi de ona destek verdi. Ben şahsen mavisini almayı düşündüğüm için kendisinden sözünü geri almasını istedim. 'Sen git kırmızısını al dayı, sana en çok o yakışır' demesi kanıma dokundu. Açlığın ve yorgunluğun etkisiyle kendimi kaybedip fiziki olarak müdahalede bulunmuş olabilirim ama ilk kim kime vurdu hatırlamıyorum.""

Bejcilerle maviciler arasındaki tartışmaya müdahil olmadığını belirten T.A(47) ise polise verdiği ifadede milli hassasiyetleri nedeniyle mağdur olduğunu belirtti. ""3 gündür sıra bana gelmeden et bittiği için eve elim boş dönüyordum. O yüzden sabah erkenden kuyruğa girmiştim. Ben epey önde olduğum için ne olduğunu anlamadım. TOGG lafını duyunca milli arabamıza laf ediyorlar sandım. Bir anda gözüm döndü. 'TOGG'u durduramayacaksınız lan!' diye bağırarak koşup önüme gelene daldım."" diyen T.A, sonunda et almaya bu kadar yaklaşmışken öfkesine yenik düştüğü için pişman olduğunu ve kendisine göre siyah rengin en güzeli olduğunu ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=412483
ZT0199,Sorunlarla Yüzleşmek Yerine 4 Saat Dizi İzledikten Sonra Devrilip Uyumanın En Etkili Çözüm Yöntemi Olduğu Bilimsel Olarak Kanıtlandı...,"Kamuoyunda yaygın bir şekilde kullanılan saatlerce dizi izledikten sonra ekran karşısında uyuyakalma yönteminin, hayattaki problemlerle baş etmede en etkili çözüm yollarından biri olduğu bilimsel olarak da doğrulandı.

American Journal of Public Medicine'da yayınlanan ''Research Study on.. Oh Fuck it Let's Netflix and Chill'' başlıklı makaleye göre, stresle mücadele yöntemi olarak düzenli bir şekilde saatlerce dizi izledikten sonra ekran karşısında uyumayı tercih eden insanlar, strese neden olan sorunlarla yüzleşip çözmek için uğraşanlara göre %76 oranında daha sağlıklı bir psikolojiye sahip.

Yine aynı araştırmaya göre, bu pratiğin yeterince uzun bir süre gerçekleştirilmesi halinde strese neden olan sorunların bir ara mucizevi bir şekilde kendiliğinden çözülme olasılığı da, çaba sarfedilip yorularak çözülme olasılığıyla neredeyse aynı. Konuyla ilgili olarak görüşlerine başvurduğumuz Marmara Üniversitesi Tıp Fakültesi Psikiyatri Ana Bilim Dalı Öğretim Üyesi Dr. Aycan Cemilgen, saatlerce dizi izledikten sonra sızma yönteminin dünyada olduğu kadar ülkemizde de özellikle 18-35 yaş arasında yaygın bir şekilde kullanıldığına dikkat çekti.

""Mantıklı düşününce bu kadar insannın yanılıyor olması istatistiksel olarak da mümkün değildi zaten. Ben de 2 senedir doçentliği alamıyorum mesela. Ne yapayım şimdi kendimi mi keseyim? Bütün gün hastanede insanlarla uğraş, haberleri açıyorsun her şey bok gibi... Akşam eve gidince açıyorum bir dizi, 5-6 bölüm Allah ne vediyse artık. Gece 1 gibi sızıyorum. Çok da şeyapmamak lazım neticede her şey olacağına varıyor"" diyen Cemilgen, uzun geldiği için makalenin tamamını okumadığını ama ana fikir olarak tamamına katıldığını belirtti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=412465
ZT0200,Erdoğan'ın Mehmet Şimşek'i Yeniden Araması Bekleniyor: ''Allah'ın varsa bizi bunun eline bırakmazsın...'',"Hazine ve Maliye Bakanı Nebati'nin, artan et fiyatlarıyla ilgili yaptığı ""Türkiye'de damak tadı değişti. Koyun eti ucuz ama tercih edilmiyor, kokusundan dolayı. Bunu da değiştirmek lazım"" şeklindeki değerlendirmenin ardından AKP'de Mehmet Şimşek sesleri daha gür çıkmaya başladı.

Beştepe'ye yakın kaynaklardan alınan bilgilere göre, Nebati'nin açıklamalarını televizyondan izleyen Cumhurbaşkanı ve AKP Genel Başkanı Erdoğan'ın bir süre sessiz bir şekilde pencereden dışarıyı izledikten sonra ""Naapsak ki ya? Şu Mehmet'i yeniden mi bi arasak?"" dediği belirtilirken, kurmaylarının da ""Yine inanılmaz muhteşem bir fikir efendim, derhal bağlıyoruz efendim"" ifadeleriyle bu öneriyi destekledikleri kaydedildi.

Erdoğan'ın bu kez elini güçlendirmek amacıyla aramadan önce Mehmet Şimşek whatsapp'tan Nebati'nin videolarını yollayacağını aktaran AKP'li kaynaklar, ""Sayın Cumhurbaşkanımız 'Bak sen gittin, öteki gitti, beriki gitti derken kimlere kaldık Mehmet ya... Allah'ın varsa bizi bunun eline bırakmazsın. Şu mubarek günde gel bir daha düşün... Eski günlerin hatırına...' şeklinde damardan girerek bu kez ikna etmeyi hedefliyor. Azıcık insanlık varsa geri döner zaten. Afedersiniz taş olsa erir..."" sözleriyle yeni stratejiden oldukça umutlu olduklarını dile getirdiler.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=412370
ZT0201,Ekonomide Korkutan Tablo: Kilosu 30 TL'ye Çıkmasına Rağmen Hala Kimse Soğan Deposu Basmaya Gitmedi...,"Sadece birkaç yıl önce soğan fiyatlarının 5 TL'ye çıkması üzerine Türkiye'nin dört bir yanındaki soğan depolarını basarak binlerce kilo soğan ele geçiren AKP'nin 30 TL karşısındaki sessizliği korkutuyor.

Normal şartlar altında herhangi bir gıda ürünündeki fiyat artışına sırasıyla önce marketleri, sonra halcileri daha sonra da duruma göre CHP'yi ya da dış düçleri suçlayarak hızlı bir şekilde müdahale eden iktidarın bu kez hiçbir reaksiyon vermemesi endişe yaratırken, konuyla ilgili ilk açıklama Türkiye Kabzımallar Odası'ndan geldi.

Geçtiğimiz hafta başında soğan fiyatlarının basında ve sosyal medyada gündeme gelmesiyle birlikte depolarının basılması için beklemeye geçtiklerini belirten Kabzımallar Odası Başkanı Halil İbrahim Güzeycik, ""Depolarımızı hortumla yıkayıp, soğan çuvallarını kameralara en net görüntüyü verecek şekilde dizerek hazırlıklarımızı tamamladık. Yaklaşık 10 gündür gazeteciler eşliğinde baskına gelecek zabıta arkadaşları, mali şubeden güvenlik güçlerimizi, jandarmalarımızı ve tabii ki değerli valilerimizle, kaymakamlarımızı bekliyoruz ancak henüz ne gelen var ne giden. Genelde böyle baskınlardan 1-2 gün önce sosyal medyada hain stokçular, soğan darbecileri falan diye troll arkadaşların çalışmaları başlardı. Henüz oradan da bir ses yok... Bilemiyorum valla, bana hiç hayra alamet görünmedi bu iş..."" sözleriyle yetkililerden baskına gelip gelmeyeceklerine dair net bir açıklama beklediklerini ifade etti.

Konuyla ilgili olarak zincir marketçilerle de görüştüklerini ancak onlardan da ""Valla biz de şaşkınız. Et 300 TL haberleri çıktığından beri ha bugün basıldık ha yarın basılıyoruz diye bekliyoruz ama ne bir troll çalışması, ne yandaş medya saldırısı, ne bir baskın hiçbir şey yok. Galiba Devlet Bahçeli bile bizi unuttu"" şeklinde olumsuz yanıt aldıklarını aktaran Güzeycik, ""İnsanın aklına ister istemez kötü şeyler geliyor. Allah korusun ama bu sefer durum ciddi galiba."" derken, hayat pahalılığında 2-3 gün göstermelik baskınlar ve sosyal medyada AK Troll operasyonuyla hedef şaşırtıp vatandaşın gazını alma eşiğinin bu kez geçilmiş olabileceğine dikkat çekti.

Güzeycik, son olarak Türkiye'nin bu zor zamanları en kısa sürede atlatması temennisinde bulunurken ""İnşallah yine sebze meyve fiyatı artınca halcilerin, her şeyin fiyatı artınca marketlerin suçlu olduğu eski müreffeh günlerimize döneriz. Yoksa vatandaşın işi zor"" ifadelerine yer verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=412345
ZT0202,Sinan Ateş Cinayetini MHP'ye Bağlayan Polis Tutanağını Yanlışlıkla Kaybeden AKP'de Talihsizliklerin Arkası Kesilmiyor: ''Sen bekçi yanlışlıkla İYİ parti binasına ateş et. Tam da Akşener'i tehdit ettiğimiz gün...'',"Geçtiğimiz hafta Sinan Ateş cinayetine adı karışan bir kişinin MHP milletvekili Olcay Kılavuz'un evinde saklandığına yönelik polis tutanağını yanlışlıkla kaybeden AKP, şimdi de tam Meral Akşener'i tehdit ettikleri gün İYİ Parti binasının yanlışlıkla kurşunlanmasının şokunu yaşıyor.

Sinan Ateş cinayetinde yer aldığı gerekçesiyle tutuklanan Ülkü Ocakları Genel Merkez eski yöneticisi Tolga Demirbaş, MHP milletvekili Olcay Kılavuz'un evinde saklanırken polis tarafından yakalanmıştı. Olayı kayıt altına alan polis tutanağı  geçtiğimiz hafta tam savcılık iddianemesine girmeden önce yanlışlıkla kaybolduğu için MHP Milletvekili Olcay Kılavuz'un adı dava dosyasına giremezken yaşanan bu şanssızlığın üzerine bu hafta bir yenisi daha eklendi.

Meral Akşener - Tayyip Erdoğan atışmasının hemen ardından İYİ Parti Genel Merkez Binası'nın kurşunlanmasıyla birlikte gözler bir anda AKP'ye çevrilirken, bu sefer de olayın bir inşaat bekçisinin hırsızları kovalarken yanlışlıkla İYİ parti binasına ateş etmesinden kaynaklandığı ortaya çıktı.

Konuyla ilgili olarak konuşan Adalet Bakanı Bekir Bozdağ, ""Valla bu ara üzerimizde bir nazar mı göz mü ne var bilmiyorum. Tam Sinan Ateş cinayetini çözücez, tutanak kayboluyor. Tam Sayın Cumhurbaşkanımız Akşener'le restleşiyor İYİ parti binası kurşunlanıyor. Görüyor musunuz siz tesadüfü? Sen bekçi hırsız kovalayım derken tut İYİ parti binasına ateş et, hem de Meral Akşener'in fotoğrafına doğru gelsin. Olacak iş değil valla. Gidip bir kurşun döktürelim diyicem ama o kurşun da gider muhalefetten birini bulur şimdi. İnanın korkmaya başladık..."" sözleriyle art arda yaşanan talihsizliklerden yakındı.

Talihsizliklerin bir kere başlayınca art arda geldiğine dikkat çeken Bakan Bozdağ, ""Seçim sürecinde bundan sonra da böyle talihsizikler yaşanabilir ama peşinen söyleyeyim hiçbiri bizim suçumuz değil. Bilakis biz şu an bu olayların mağduru durumundayız"" derken, önümüzdeki günlerde muhalefete dönük yaşanabilecek benzer saldırıların, ucu Cumhur İttifakı partilerine dayanan davalarda delillerin kaybolmasının ya da geçtiğimiz günlerde AFAD binasında yaşandığı gibi benzer kurumların arşivlerinde çıkabilecek yangınların esas mağdurunun da her zamanki gibi AKP olacağını bir kez daha hatırlattı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=412266
ZT0203,"Defolu Gelen Çamaşır Makinesini İade Etmek İsterken Yanlışlıkla Kocasını İade Eden Y.S. (32), Alışveriş Deneyiminden Genel Olarak Memnun Kaldı...","İnternetten sipariş ettiği çamaşır makinesi, defolu olarak gelen Y.S.’nin (32) ürünü iade süreci, beklenmedik bir şekilde 4 yıllık eşini iade etmesiyle sonuçlandı. Yaşanan süreci alışveriş yaptığı e-ticaret sitesinin ürün değerlendirmeleri bölümünde paylaşan Y.S., sonucun kendisi için de sürpriz olduğunu belirtirken, alışveriş deneyimindense genel olarak memnun kaldığını ifade etti.

“Bir daha asla diyordum ama…” sözleriyle başlayan yorumunda çamaşır makinesinin eksik parçayla gelmesi nedeniyle iade etmek istediğini ancak firmanın kendisine ulaşarak “Hiçbir yere ayrılmayın, hemen bir eleman gönderiyoruz” dediğini paylaşan Y.S. şöyle devam etti:

“Teknik servis beklerken çamaşırlarımızı yıkaması için kanlı canlı adam gönderdiler. Başta biraz yadırgasak da eşimle birlikte kısa sürede bu yeni duruma adapte olduk. Banyoda kendine bir yer yaptı, orada yaşamaya başladı. Çamaşırlarımızı veriyor, ertesi gün yıkanmış ve ütülenmiş olarak tertemiz alıyorduk. Bizi en ufak bir şekilde rahatsız etmeme konusunda çok dikkatli davranması da bu süreçte artı puan oldu…”

Canlı çamaşır makinesini zamanla daha yakından tanımaya başladığını ve tanıdıkça hayranlığının arttığını da sözlerine ekleyen Y.S., “İşini düzgün yapmasının yanında çok da okuyordu. Kendini yetiştirmiş, kültürlü ve duyarlı bir insandı. Yoga ve meditasyona meraklıydı ve sanırım kullandığı yumuşatıcı nedeniyle çok da güzel kokuyordu. Kendisine karşı hislerimin günden güne farklı bir boyut kazandığını fark etmeye başladım…” derken, evliliğine nokta koyma sürecinin de yine çamaşır makinesinin olgun ve bilgece tutumu sayesinde düşündüğünden daha kolay gerçekleştiğini dile getirdi.

Yorumunu “Eşimi ve beni bir araya getirip meditasyon eşliğinde artık bu birlikteliğin yürümediği gerçeğiyle yüzleşmemizi sağladı. Eşim de bu durumdan şikayetçi olmadı. Onun için de bir aydınlanma olmuştu. Artık her birimiz kendi yolumuza gitmeliydik. Sonuçta kendisini aldığım yere iade ettim. çamaşır makinemse evde benimle kaldı” sözleriyle bitiren Y.S.’nin nefes kesen öyküsü GAİN ekranlarında “Dünya Bu” ile hayat buldu.

İzlemek için tıklayın…

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=412234
ZT0204,Ekonomik Krizle Birlikte Kaybolmaya Yüz Tutan Bir Ramazan Geleneği: ''İftarda Fazla Yemeyin'' Uyarısı Yapan Uzmanlar...,"Ekonomik kriz ve özellikle gıda fiyatlarında yaşanan yüksek enflasyon nedeniyle kadim bir Ramazan geleneği daha yok olma tehdidiyle karşı karşıya. ""İftarda fazla yemeyin"" uyarısı yaparak geçimlerini sağlayan uzmanlar...

İftarda fazla yemenin sindirim sistemine zararlarını anlatmak ve sahurda tok tutacak gıdaları sıralamak için her Ramazan ayı ortaya çıkan uzmanların yaşayan son temsilcilerinden Canan Karatay, mesleklerinin enflasyona yenik düştüğünü gözleri dolarak ifade etti.

""Vefa semt adıymış""

""Her yıl sayımız daha da azalıyor. 10 yıl öncesinin en gözde mesleklerinden biriydi Ramazan diyetisyenliği. Çok değil daha 3 sene önce bile bu işten geçimini sağlayan 400 kadar diyetisten ve beslenme uzmanı varken şu an ben dahil toplam 6 kişi kaldık. Eskiden Ramazan gelince kapımıza kuyruk olan gazetecilerden hiçbiri ne arıyor ne soruyor. Vefa sadece bir semt adıymış"" diyen Karatay, en çok da bu vefasızlığın kendisini yaraladığını belirtti.

Kimse kapısını çalmayınca kendisinin bir kaç televizyon ve gazeteye gittiğini söyleyen Karatay, yaşadığı hayal kırıklığını şu sözlerle aktardı:

""Eski günlerin hatırına beni bir kaç dakikalığına bile olsa ekrana çıkarmalarını rica ettim. Bir 'iftarda önce çorba için, sonra 10 dakika bekleyip ana yemeğe geçin. Eti ve sebzeyi dengeli tüketin. Ama sakın 2 tabaktan fazla yemeyin. Tatlı için mutlaka en az 1 saat ara verin' diyip kaçacaktım. Ona bile musade etmediler. 'Kesinlikle olmaz teyze. Seyirci dalga mı geçiyorsunuz lan siz bizle diye kanal binasını basar. Bas git başımızı belaya sokma mubarek gün' diyerek beni resmen kovdular. Vaktiyle beni kapmak için birbirleriyle yarışan, para teklif eden adamlar 3 dakika ekranı çok gördüler...""

Hayırseverlere seslendi

Kederli beslenme uzmanı, bir süre uzaklara daldıktan sonra dolan gözlerini silerek röportaja geri dönerken, istese iftarda çok yiyebilecek, tek öğün için en az 500 TL harcayıp 4 kişilik ailesine doğru düzgün bir iftar sofrası kurabilecek olan vatandaşlara da bizim aracılığımızla seslenmek istedi. Son olarak ""Artık bu işi basın yoluyla yapmanın bir anlamı yok belki ama isterseniz ben evinize kadar gelip sizlere 'iftarda çok yemeyin' uyarısında bulunabilirim. Para da istemiyorum, gönlünüzden koparsa sofranıza davet ederseniz o da yeter. Zaten çok yemiyorum. Sahur da olur, ona da gelirim"" diyen Karatay, bu Ramazan geleneğinin kaybolmaması için hayırseverlerden destek istedi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=412196
ZT0205,"Hatay'daki Gösterisinde 'Hastane Temeli'' Rolüyle Büyük Alkış Alan Beton Kütlesi, Bir Sonraki Temel Atma Töreni İçin Gaziantep'e Hareket Etti...","Hatay'da Cumhurbaşkanı Erdoğan'ın da katıldığı temel atma töreninde sergilediği ""Hastane Temeli"" performansıyla izleyenlerden büyük alkış alan beton kütlesi, deprem bölgesi turu kapsamındaki bir sonraki gösterisi için Gaziantep'e hareket etti.

Kahramanmaraş merkezli depremlerden etkilenen 11 ilden biri olan Hatay'ın Defne ilçesinde dün Deprem Konutları ve Yeni Devlet Hastaneleri Temel Atma Töreni gerçekleştirildi. Törende ""Hastane Temeli"" rolünü oynayan beton kütlesi ise başarılı performansıyla öne çıkan isim oldu. Yaklaşık yarım saat süren gösterisinin sonunda ayakta alkışlanan beton kütlesi, Gaziantep'te katılacağı bir sonraki temel atma töreni için toparlanırken, kısıtlı zamanında basın mensuplarının sorularını da yanıtlamaya çalıştı.

Deprem bölgesi turnesi kapsamında oldukça yoğun bir programı olduğunu belirten beton kütlesi, ""Önceki gün biliyorsunuz Kahramanmaraş'ta bir gösterimiz vardı. Onun öncesinde Adıyaman'da izleyicimizle buluştuk. Bugün de Hataylı betonseverlerle hasret giderdik. Günde ortalama bu şekilde 3 temel atma törenimiz var. Benimle birlikte rol alan demir filizi, tabela ve işçi rolündeki figüran arkadaşlarımızla birlikte hepsine yetişmeye çalışıyoruz. Tabii biraz yorucu bir tempo ama bu tatlı bir yorgunluk. Günün sonunda seyircinin alkışları bize her şeyi unutturuyor"" sözleriyle kendilerine gösterilen ilgiden son derece memnun olduğunu ifade etti.

Gaziantep'te bir toplu konut inşaatının temelini canlandıracağını belirten beton kütlesi, ""Bunun yanında sürpriz bir performansımız daha olacak. Belki bir okul temeli olabilir, bir camii temeli olabilir. Onu da artık geldiğinizde görürsünüz"" açıklamalarıyla merak uyandırırken, özellikle inşaat setkörüne yakın isimlerden gelen ""Böyle temel betonu olmaz. Hiç gerçekçi değil"" şeklindeki eleştirilerle ilgili olarak ises samimi yanıtlar verdi.

""Bunlar tabii bizim de kulağımıza geliyor. Motivasyonumuzu olumsuz yönde etkilemiyor dersek yalan olur ama neticede yaptığımız şeyin bir performans sanatı olduğunun da unutulmaması lazım. Gerçek bir temel olsam önce en az bir kaç ay nereye döküleceğimin, nasıl döküleceğimin fizibiletesinin yapılması gerekir. Bizim öyle bir zamanımız maalesef yok. Şurada seçime kalmış 50 küsür gün. Sonra daha önemlisi bunun en az 5 katı çimento ve demir lazım. E o ağırlıkla nasıl il il gezeceğiz? Nasıl turneye çıkacağız? Bunları da düşünmek gerekiyor"" sözleriyle eleştilerin biraz daha insaflı yapılması yönnüde çağrıda bulunan beton kütlesi, amaçlarının gerçek bir temel olmak değil deprem bölgesindeki vatandaşlara moral vermek olduğunu bir kez daha hatırlattı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=412064
ZT0206,Muharrem İnce'den İddialı Çıkış: ''Bana oy vereceğini söyleyen AK Troller ve bot hesapların yarısı sözünü tutsa %87'yle kazanıyorum...'',"23 Haziran seçimleri öncesi Cumhurbaşkanlığı için adaylık iddiasını sürdüren Memleket Partisi Genel Başkanı Muharrem İnce, katıldığı televizyon programında soruları yanıtladı.

Özellikle sosyal medyada yoğun bir ilgi gördüğüne dikkat çeken İnce, kendisine gaz verenlerin önemli bir bölümünün AK Troller ve bot hesaplar olduğu yönündeki iddialara ""Olabilir. Hiç önemli değil. Neticede bu  insanlar bana oy vereceğini söylüyorlar mı? Söylüyorlar. E hepsi de yalancı değil ya? 200 bin AK Troll destekçim olsa, 1 milyon da bot hesap kardeşlerimiz desek. Bunların yarısı sözünde dursa 3 milyon oy ediyor. O da demek ki en az %87'yle ilk turda bu işi bitiriyorum. Matematik ortada"" sözleriyle yanıt verdi.

Aldığı ""Yalnız bot hesaplar gerçek insan değil. Sanal karakterler. Oy hakları yok"" şeklindeki yanıt üzerine oldukça sinirlenen İnce, ""Benim seçmenime sanal diyecek adamın alnını karışlarım. Senin anal sanal! İnşallah seçildiğimde botların da oy hakkı olacak. Gençlerin önünü açacağız. Kim sanal kim değil herkes görecek.  O sanal gençler like butonuna öyle bir vuracakları ki algoritma ağlayacak!"" şeklinde sert bir yanıt veren İnce, masaya çıkıp bir süre dans ettikten sonra gelen etkileşimle sakinleşirken, 3 milyon oy alıp nasıl %87'yle seçileceğini ise şu sözlerle aktardı:

""Bal gibi de olurum. Diyelim ki 5. geldim. Önümdeki 2 kişi yarıştan çekilirse kim 1. oluyor? Ben olmuyor muyum? Yanlış mı hesaplıyorum? Bana çekil diyeceklerine benim önümdeki herkese çekil deseler hiç bunları konuşmuyor oluruz. Bana çekil diyenler niye sayın Erdoğan'a çekil demiyor? Buradan da kimlerin kimlerle iş tuttuğunu anlıyoruz zaten. Mesele değil. Bu muhalefeti de yeneceğiz. Hepsini yeneceğiz.""

(sensebastiyanbense Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=411922
ZT0207,"Deprem Sonrası Normalleşmeye Çalışan Türkiye, Etin Kilosunun 300 TL Olduğu Gerçeğiyle Sarsıldı: ''Lan bunun nesi normal?''","6 Şubat depremlerinin ardından yavaş yavaş normalleşme sürecine giren Türkiye, normalin bıraktığından da daha beter hale gelmesinin şokunu yaşıyor. Aradan geçen ve ekonominin 2. planda kaldığı 42 günlük sürede etin kilosunun 300 TL'ye ulaştığını, enflasyonun temposundan bir şey kaybetmediğini, dolar'ın ise 19 TL'yi geçtiğini fark eden vatandaşlar, tekrar deprem gündemine dönmeye sıcak bakıyor.

İlk selfie'lerin mart ayı başından itibaren paylaşılmasıyla başlayan normalleşme sürecinin başta kendisine de iyi geldiğini belirten Gizem Kaycalı(27), ""Ona bağış yap, ötekinin yardım çağrısını paylaş, AK trollere laf yetiştir, videoları izlerken ağla derken uykuyu bile unutmuştum. Meğer o hengamede biz de başka bir enkazın altında kalmışız. Gerçi zaten öyleydik de iyice gömülmüşüz işte"" derken, uğradığı ekonomik yıkımı yarım kilo kıyma almak için ilk kasaba gittiğinde iliklerine kadar hissettiğini ifade etti.

""Kasap benden 140 TL isteyince orada bir sarsıldım zaten.Heralde yanlış anladı diye düşünüp 'yok 1 kilo değil, yarım kilo olacak' dedim. 'Ben de onun fiyatını söyledim zaten' dedi. Orada bir artçı daha yedim. Biz normalleşiyoruz derken kıyma 300 lira olmuş. Lan bunun nesi normal?!"" diyen Kaycalı, gelinen noktada kendi fakirliğinin daha çok canını sıkmaya başladığını belirtirken, hayatının bu döneminde kasaptan 250 gr kıyma alarak çıkabildiğini bir nebze unutmak için son 1 haftadır tekrar depremle ilgili haberleri takip etmeye başladığını da sözlerine ekledi.

Depremle ilgili yaraların hükümetin bütün beceriksizliğine rağmen seferberlik duygusuyla bir nebze sarılabileceğine ancak ekonomi için en azından seçime kadar böyle bir ihtimal bulunmadığına dikkat çeken Onur Pereciler(36) ise normalleşmekten vazgeçiş sürecini şu sözlerle aktardı:

""İşte çadır işi noldu, su meselesi çözüldü mü, konteynerlar geldi mi, kimin neye ihtiyacı var falan sosyal medyada öyle şeyler takip edip hem biraz kafam dağılıyor hem de beterin beteri var tesellisiyle biraz avunmuş gibi oluyorum. Çarşıya pazara çıktıktan sonra da 1 saat Naci Görür videoları izleyip anca kendime geliyorum. O 'deprem ha geldi, ha geliyor, İstanbul'un şu kadarı yıkılacak' dedikçe az önce 1 kilo soğana 25 TL verdiğim falan hep çıkıyor aklımdan. Bir yandan da kendi evimin depreme dayanaklılığı gibi mevzularla oyalanıyorum. Apartman toplantılarına falan gidiyorum. Ekonomi başımıza çöktü ona yapacak bir şey yok ama oturduğum evin başıma çökmesine belki bi çare bulunur. Kısmet...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=411869
ZT0208,"Depremin 2. Günü Çadır Satması Nedeniyle Eleştirilen Kızılay Başkanı Kınık, Bu Kez Hızlı Davrandı: ''Her çeşit ebat ve fiyatta şişme bot satışlarımız başlamıştır...''","6 Şubat'ta gerçekleşen deprem felaketinin 2. gününde AHBAP başta olmak üzere çeşitli kurumlara çadır ve konserve gıda satışı yapması nedeniyle eleştirilerin hedefi olan Kızılay Başkanı Kerem Kınık, hatasını sel felaketinde telafi etti.

Şanlıurfa ve Adıyaman başta olmak üzere deprem bölgesindeki iller dün sabahtan itibaren bu kez de yoğun yağış ve sel felaketiyle boğuşurken, şu ana kadar 13 kişinin hayatını kaybettiği ve çadır kentlerin sular altında kaldığı felakette ilk yardım elini uzatan Kızılay oldu.

Sabah saatlerinde kameraların karşısına geçen Kızılay Başkanı Kınık, satış temsilcilerini çok sayıda şişme bot, can simidi, şnorkel ve paletle birlikte sel felaketinin ilk saatlerinden itibaren afet bölgesine yönlendirdiklerini belirtti. ""Selden etkilenen vatandaşlarımız her çeşit ve ebatta şişme bota uygun fiyattan ve Kızılay Pazarlama güvencesiyle sahip olabilir. Ayrıca 2 büyük boy bot alana bir can simidi hediye kampanyamızı da burada sizlerle paylaşmak istiyorum."" diyen Kınık, pos cihazlarının yağmurdan etkilenmesi nedeniyle şu an için kredi kartına taksit imkanı sunamadıklarını ise üzülerek ifade etti.

Konuyla ilgli gazetecilerin sorularına ""Depremde bize yönelik özellikle bu çadır satışı üzerinden yoğun ve haklı eleştiriler geldi. Çadır satışının 2. günün sonunda ancak başlamış olması inanın beni de fazlasıyla üzdü. İlk 24 saatte yapabileceğimiz ciroyu orada resmen göz göre göre kaybettik. Zaten şurada afetten afete iş yapan bir firmayız. Arkadaşlarıma da bu konuda gereken uyarıları yaptım.Aynı hatanın tekrarlanması durumunda bu benim oğlum, öteki gelinim, şu yeğenim demeden cezasını keseceğimi net bir şekilde ilettim ekibe"" sözleriyle yanıt veren Kızılay Başkanı, yapıcı eleştireleri bundan sonra da dikkate almaya devam edeceklerini belirtti.

(balci975 Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=411704
ZT0209,"Adıyaman'da Tarım Arazilerinin Ortasına Konut Yapmaya Başlayan TOKİ, Bu Kez İşi Sıkı Tutuyor: Evler Teslim Edilmeden Önce ''Hakkımı Helal Ediyorum'' Belgesi İmzalatılacak...","Depremin büyük hasar verdiği illerden Adıyaman'da depremzedeler için yapılacak konutların bir kez daha tarım arazisi üzerine planlanması tepkileri çekerken, konuyla ilgili olarak TOKİ'den açıklama geldi.

Bir kısmı AKP'li bir milletvekiline ait olduğu bildirilen tarım arazisinde, temel atma için belirlenen bölgelere ait fotoğrafların sosyal medyaya düşmesiyle birlikte ""Bunlar hiç mi akıllanmadı?"" sorusu da gündeme gelirken, TOKİ'den yapılan açıklamada kamuoyunu rahatlatacak bilgiler verildi.

Yapılacak olan konutlardan ev almaya hak kazanan depremzedelere tapu tesliminden önce ""Başıma bir iş gelmesi halinde hakkımı helal ediyorum"" belgesinin muhakkak imzalatılacağını belirten TOKİ Adıyaman Bölge Müdürü Muhittin Cağcılar, 6 Şubat depremi sonrası yaşanan helalleşme sorununun böylelikle bir daha tekrarlanmayacağını ifade etti.

""Maalesef geçtiğimiz depremde en çok yüreğimizi yakan konulardan biri de bu olmuştu. Cumhurbaşkanımız şehrimizi ziyaretinde 'Biraz geç kaldık ama hakkınızı helal edin' dediğinde bir kısım vatandaşımız o anlık öfkeyle haklarını helal etmemiş, bir kısmı da enkaz altında kaldığı için istese bile hakkını helal etme fırsatı bulamamıştı. Ömürleri vefa etse belki de altında kaldıkları enkazdan 'helal olsun sayın cumhurbaşkanım, lafı mı olur aramızda?' diye sesleneceklerdi. Mukadderat. Onlar da bu sürecin mağdurları oldular' diyen Cağcılar, depremin en azından helallik alma konusunda öğretici bir deneyim olduğuna işaret etti.

Sanılanın aksine tarım arazisine konut yapmanın tek başına kötü bir şey olmadığını belirten Cağcılar, ""Maalesef bu knouda bir önyargı oluşturuldu. Halbuki tarla bereket demektir, bolluk demektir. Biz şimdi bu apartmanları dikiyoruz ama bunun bahçesi de var. Binayı tarlanın ortasına yapalım ki vatandaşımız yeri geldiğinde o bahçede kendi domatesini, biberini de en güzel bir şekilde yetiştirebilsin. Dağın eteğine yapsak kayalık arazi, bu imkan olmayacak. Neticede sebze meyvenin de fiyatı belli artık."" derken, en azından ilk büyük depremde bina kader planı çerçevesinde çökene kadar apartman sakinlerinin enflasyonla mücadelede avantaj yakalayabileceğine dikkat çekti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=411565
ZT0210,"Eski Kiracı Olduğu İçin Ucuza Oturduğu 35 Yıllık Binanın Deprem Kontrolüne Gireceğini Öğrenen Ezgi Kuray(29), Google'a Girdi: ''Kolon nasıl güçlendirilir? Enter...''","İstanbul Kadıköy'de 3 yıllık kiracı olmanın avantajıyla 6500 TL kira vererek oturduğu 35 yaşındaki binanın önümüzdeki hafta depreme dayanaklılık kontrolüne gireceğini öğrenen Ezgi Kuray(29) cephesinde sinirler gergin...

Kara haberi bu sabah apartmanın WhatsApp gubundan alan Kuray, ""Aslında geçen hafta konuşmuşlar bu konuyu ama grup bende sessizde olduğu için ancak bugün öğrenebildim. Öğrenmez olaydım, günüm zehir oldu resmen"" derken, bu şartlarda bulunmaz bir nimet olan evden çıkmanın kendisini şu an sadece bir ihtimal olan İstanbul depreminden daha fazla endişelendirdiğini de sözlerine ekledi.

""Şimdi Allah korusun deprem olsa, eğer kurtulursam bir kaç sene çadırda kalıcam. Binaya çürük raporu verilir de evden çıkmak zorunda kalırsam bu şartlarda İstanbul'da ev tutamayacağım için yine mecburen çadırda kalıcam. Benim için sonuç çok da değişmiyor yani. Açık konuşayım, ben bu ev için ev sahibiyle mahkemelik olmuşum. Nazar değer, mafya çöker diye kimselere kiramı bile söylemiyorum. Bir tane adam gelecek de kolona bakıp çıkmanız lazım diyecek. Yok öyle yağma!"" sözleriyle mücadeleden kesinlikle vazgeçmeyeceğini vurgulayan Kuray, gerekirse binanın kolonlarını kendi elleriyle güçlendireceğini de net bir şekilde ifade etti.

Kuray, haberi alır almaz ilk iş olarak müteahidinin en azından bir dönem kendi yaptırdığı binada oturup oturmadığı konusunda araştırmalara başladığını ancak apartman WhatsApp grubunda sorduğu soruya henüz net bir yanıt alamadığını belirtti. ""Çeşitli rivayetler var. Kendi oturmamış ama 90'lı yıllarda kızı oturmuş diyenler oldu. 'Kızını pek sevmezmiş, kavgalıymışlar o yüzden güvenilmez ona' diyenler oldu. 'Canım kavgalı da olsa kızıymış, çürük bina yapmış olsa sokmazdı hiç' diye karşı tez öne sürenler oldu falan derken nasıl oldu bilmiyorum ama konu bir anda seçimlere geldi. Baktım kavga çıkıyor, uzadım hemen"" diyen Kuray, daha sonra yönünü Google'a çevirdiğini ifade etti.

Haber yayına hazırlandığı sırada halen kolon güçlendirme teknikleri konusundaki araştırmasını sürdüren Kuray, bir reklamcı için karot testi ve karbon fiber hakkında hatırı sayılır bir teorik bilgiye sahip olma yolunda emin adımlarla ilerlerken, önümüzdeki günlerde bir miktar çimento ve karbonla birlikte binanın zemin katına inmesine kesin gözüyle bakılıyor.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=411494
ZT0211,Görkemli Bir Şovla 115 Milyar Lira Topladıktan Sonra Hala Deprem Bölgesine Yeterli İçme Suyu Yollayamayan AKP de Hayat Pahalılığından Şikayetçi: ''Damacana kaç para olmuş öyle ya?'',"Kahramanmaraş ve Hatay başta olmak üzere deprem bölgesindeki vatandaşların içme suyuna erişimde yaşadıkları sıkıntılar sürerken, 2 hafta önce Türkiye Tek Yürek programında depremzedeler yararına 115 milyar TL toplayan hükümetten de bir açıklama geldi.

Depremin üzerinden geçen 27. günde bölgede çadır, içme suyu ve seyyar tuvalet gibi temel ihtiyaçlarda yaşanan sıkıntılarla ilgili olarak bir basın toplantısı düzenleyen AKP Sözcüsü Ömer Çelik, özellikle içme suyu konusunda kendilerini de zorlayan bir süreçle karşı karşıya olduklarını belirtti.

""Yaa su diyip geçiyorsunuz ama bugün damacanası olmuş 50 TL. Ufak pet şişe alalım desen en kötüsünün yarım litresi 3 Lira'dan başlıyor. Yani başlıyormuş biz de yani fark ettik açıkçası. Nolmuş öyle fiyatlar ya?"" sözleriyle pahalılıktan şikayet eden Çelik, 115 milyar liranın göze çok gibi göründüğünü ancak bi markete girip çıkınca ne olduğunu bile anlamadan 5 milyar TL'nin gidiverdiğini ifade etti.

Her şeye rağmen depremzedelere su temin etme noktasında çalışmalarının kararlılıkla sürdüğünü de belirten AKP Sözcüsü, hükümetin bu doğrultudaki yol haritasını da kamuoyuyla paylaştı:

""Belli oldu ki bu su işi bizim bütçemizi aşacak arkadaşlar. Hayır parayla satalım desek ona da laf ediyorlar. Kızılay'ın başına gelenler ortada. Ama karamsarlığa gerek yok. Biz bu sorunu da ülkenin diğer bütün sorunları gibi ev yapıp konut kredisi vererek çözeriz.

Biliyorsunuz daha enkazlar kaldırılmadan hemen depremzedelere yeni evler yapmak için çalışmalara başladık. İşte yıkılan evlerine 20 yıl vadeli krediyle kira öder gibi geri sahip olacak olan depremzedelerimizden tahsil ettiğimiz bu paranın bir kısmıyla da yine onlara su alacağız. Bu noktada inşaatlar bitip evler oturulur hale gelene kadar herkesten biraz daha fazla sabır ve daha az su tüketimi rica ediyoruz. Suyu az içince zaten tuvalete de az çıkacağınız için tuvalet sorunu da kendiliğinden çözülmüş olacaktır. Evler söz verdiğimiz gibi 1 seneye bitecek. Hadi diyelim biraz uzasın da 5 sene olsun. Neticede az bi dişinizi sıkarsanız Alah'ın izniyle sizleri hem su sahibi hem ev sahibi yapacağız. Yaraları yine biz saracağız...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=411312
ZT0212,Altı Üstü 43 Kişi Tren Kazasında Öldü Diye Ulaştırma Bakanı'nın İstifa Ettiği Yunanistan'a Türkiye'den Yardım Eli: ''Helal Etmek'' Kavramını Anlatacak Diyanet İşleri Heyeti Atina Yolcusu...,"43 kişinin öldüğü tren kazasının ardından Ulaştırma Bakanı'nın istifa ettiği Yunanistan'a Türkiye'den yardım eli uzandı. Aralarında Diyanet temsilcilerinin, kıdemli AK trollerin, A Haber muhabirlerinin ve Kızılay yetkililerinin bulunduğu 40 kişilik yardım heyeti, Yunan siyasetçilere ""helal etmek"" kavramını anlatmak ve çadır satışı için bugün Atina'ya hareket etti...

Yunanistan ziyareti öncesi Havalimanı'nda bir basın toplantısı düzenleyen heyet adına konuşan Diyanet İşleri Başkanlığı Temsilcisi İsmail Arazcılar, altı üstü 43 kişi öldü diye koltuğundan olan Ulaştırma Bakanı Kostas Karamanlis başta olmak üzere tüm Yunan halkına geçmiş olsun dileklerini iletti.

""Biz dünyanın her yerinde kaybedilen koltukları kendi koltuklarımız gibi görüyor, o hassasiyetle hareket ediyoruz"" diyen Arazcılar, şöyle devam etti.

""Şimdi artık ölen ölmüş. Ona yapacak bir şey yok. Senin orada yapman gereken ne? Çıkıp kazada devletin hiçbir kusur olmadığını, bütün imkanlarıyla olaya müdahale ettiğini söyleyip aksini iddia edenleri büyük Yunanistan devletine düşmanı ilan etmek. Ucu sana dokunmayacak şekilde göstermelik bir iki tane de işte vatmandır, trafik kontrolörüdür falan onlardan tutuklarsın sonra da çıkıp 'hakkınızı helal edin' der işinin başına dönersin. Eden eder, etmeyenlerin bir kısmı zaten öldüğü için edemez, diğerlerinin de kendi ayıbı olur. Koskoca Bakan lütfetmiş helallik istemiş yani, etmemek ne demek? Kimsin ya sen?""

Bir daha böyle acılar yaşanmaması için Yunan parlamentosunda ""helal etmek"" kavramını açıklamak üzere bir sunum gerçekleştireceğini belirten Diyanet temsilcisi Arazcılar, heyetteki diğer isimlerin görevlerini ise şu sözlerle aktardı:

""AK Troll kardeşlerimiz Yunanca hazırlanmış sosyal medya mesajlarıyla kazadaki can kayıplarından hükümeti sorumlu tutanlara saldıracakları temsili bir çalışma gerçekleştirecekler.  Bu doğrultuda 'asrın tren kazası', 'devletimizin yanındayız', 'oyuna gelme Yunanistanım', 'trenler muhalefet zamanında alınmıştı' gibi başlıkları yanlarına aldılar.

A haber muhabiri arkadaşımız, kazanın dış güçlerin Yunanistan'ı zayıflatmak amacıyla düzenlediği bir sabotaj olma ihtimaline dikkat çekerek ABD'nin istese uydudan bütün tren seferlerini kontrol edecek teknolojiye sahip olduğunu vurgulayacak. Bu saldırıya karşı herkesi Yunan hükümetinin ve Ulaştırma Bakanı'nın arkasında birlik ve beraberlik içinde durmaya davet edecek. Denk getirebilirse de hastaneye kaldırılan bir kazazede bulup yatağını, serumunu falan övecek.

En önemli görev ise şüphesiz Kızılay'dan gelen arkadaşlarımıza düşüyor. Yanlarında ilk etapta 50 adet çadır ve hazır gıda ile geliyorlar. Bunları uygun bir fiyattan okutabilirlerse hem kazazedelere bir faydaları olacak hem de bu sıkışık zamanda ülkemize bir miktar döviz kazandırmış olacaklar. Allah yollarını açık etsin. Yanlarına iki üç tane de AFAD'cı kattık. Onlar da başka yerlerden gelen yardımların üzerine AFAD logosu basarak medyaya servis edecekler.""

Açıklamanın ardından dualar eşliğinde Yunanistan'a uğurlanan 40 kişilik heyetin 3 gün sürecek çalışmalarının ardından en iyi ihtimalle 20 kişi olarak Türkiye'ye geri dönmesi bekleniyor.

(Mehmet Yavuz Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=411219
ZT0213,"Para Karşılığı da Olsa Depremzedelere Çadır ve Gıda Temin Eden Kızılay, Deprem Sonrası Bir İşe Yaramaya En Fazla Yaklaşan Kurum Olmanın Haklı Gururunu Yaşıyor...","Depremin 2. gününden itibaren AHBAP başta olmak üzere çeşitli STK'lara ücreti karşılığında çadır ve bakliyat temin ettiği ortaya çıkan Kızılay, deprem sürecinde kuruluş amacını gerçekleştirmeye en fazla yaklaşan kurum olmanın haklı kıvancını yaşıyor.

AFAD'ın önce far görmüş tavşan gibi donakalıp sonra çok geç ve çok yetersiz harekete geçtiği, onda da enerjisinin önemli bölümünü kameralara poz vermeye ve gelen yardımlara tek elden dağıtıcam diye el koyup dağıtamamaya harcadığı, TSK'nın ilk 2 gün neredeyse hiç ortada olmadığı, ulaşım ve haberleşmenin çöktüğü, yükün önemli bir kısmının depremzedeler, irili ufaklı STK'lar ve kendi imkanlarıyla bir şeyler yapmaya çalışan gönüllülerin omuzlarında olduğu deprem felaketinde parasını verenlere çadır ve gıda temin ederek bir çok canın kurtarılmasına ücreti mukabili yardımcı olan Kızılay'a övgüler yağıyor.

Konuyla ilgili olarak bir basın toplantısı düzenleyen Kızılay Başkanı Kerem Kınık, ""Bizim işimizin güzel yanı da bu arkadaşlar. Hem ticaretinizi yapıyorsunuz hem de işte böyle zor zamanlarda yardıma muhtaç insanlara bir nefes oluyorsunuz."" derken, alışveriş için kendilerini tercih eden AHBAP başta olmak üzere bütün dernek ve kişilere teşekkür etti.

Kızılay'ın hem bağış toplayıp hem de toplanan bağışlarla aldığı yardım malzemelerini parayla satması konusundaki eleştirileri üzülerek takip ettiğini belirten Kınık, ""Şimdi ticaret ayrı, gönül işi ayrı. Kimse bu dükkan nasıl dönüyor diye sormuyor. Bir defa bizim afedersiniz yani hayvan gibi kira masrafımız var. Son zamanlarda biliyorsunuz kiralar uçtu gitti. Bunun yanında personel maaşları, SGK'sı, makam arabalarının kiralama bedelleri, benzini, doğalgazı, elektriği, suyu, Ensar'ı öteki berikisi derken... Yani demek istediğim bu hayır işi baya masraflı arkadaşlar"" derken, yapılan bağışların sevap ve dua olarak hayırseverlere geri döndüğünü, bunun üstüne bir de bedava çadır vs gibi dünyevi beklentilere girmenin açgözlülük olduğunu da sözlerine ekledi.

Kınık, Kızılay o çadırları satmasa depremin ilk 3-4 günü ortada hiç çadır olmayacağına dikkat çekerken, ""Hayır yani istesek o an mesela 2 katı fiyat da çekebilirdik, el mecbur alacaklardı ama biz böyle bir şeye tenezzül etmedik. Her şey de para değil"" sözleriyle de kurumun hayırseverliğini tartışmaya açmanın kimsenin haddine olmadığını net bir şekile ifade etti.

Son olarak bu perşembe kuru gıda ve temizlik malzemelerinde %40'a varan indirimler olduğunu söyleyerek bir de müjdeli haber veren Kızılay Genel Başkanı, yaz sezonu için yangın söndürme tüplerinin ise önümüzdeki haftadan itibaren raflarda olacağını duyurdu.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=411102
ZT0214,"Siyasetle Enseye Tokat Vasıfsız Müteahhitler, Uyduruk Bina, Yalandan Denetim, Düzenli İmar Affı, Torpil Yuvası AFAD ve Kızılay Gibi Sıkıcı Konuları Hızlıca Geçen Türkiye, Enkaz Altından Mucize Beklenecek Yeni İnşaatların Heyecanını Yaşıyor...","6 Şubat'ta meydana gelen ve şu ana dek 43 bin kişinin ölümüyle sonuçlanan Kahramanmaraş merkezli depremlerin ardından arama-kurtarma çalışmalarında sona doğru yaklaşılırken, Türkiye bir depremi daha aynı çarpık sistemle yeni bir inşaat furyasına çevirecek olmanın heyecanını yaşıyor...

7-8 şiddetindeki bir depremde yerle bir olan o binaları kim dikti, içinde insanların yaşamasına kim göz yumdu, bunları denetlemesi gerekenler neden işini yapmadı, bir insan nasıl hem müteahit hem yapı denetimci hem belediye imar komisyonu üyesi olabilir, zemin uygun olmayan arazilere o kadar kat izni nasıl verildi, izinsiz yapıldıysa kim hangi hesapla imar affı çıkarıp felaketin önünü açtı, binaların depreme hazırlanması için 20 yılda toplanan 38.4 milyar dolar vergi nereye harcandı, AFAD ve Kızılay niye far görmüş tavşan gibi kaldı, 15 gündür niye hala bir çadır dağıtımı bile becerilemedi benzeri sıkıcı konular yerine bir süre arama-kurtarma faaliyetlerine yoğunlaşan vatandaşlar, 3 hafta boyunca enkaz altından gelen mucize kurtuluş haberlerine sevinip acı haberlere üzüldüğü duygusal açıdan yoğun bir dönemi geride bırakmak üzere.

Önümüzdeki hafta başından itibaren mucize eseri kurtulanlarıyla, herhangi bir mucize olmayıp ölenleriyle bu depremi de yavaş yavaş unutacak olan Türkiye, önemli bir bölümü vasıfsız, rüşvetçi kodamanlardan oluşan 453 bin müteahhidinin, o müteahhitlerle al takke-ver külah ilişkisi içindeki belediye yönetimlerinin, göz boyama amaçlı yalandan denetleme sisteminin, doğru soruları soramadığı için ajitasyonla mucize hikayeleri pazarlayan medyasının ve inşaat rantıyla ekonomi yürütmeye çalışan, ülkeyi yönetmek yerine troll ordusu ve medyası ile algı yönetmeye odaklanan hükümetin eseri olacak bir sonraki inşaat furyasını merakla bekliyor

Doğru düzgün zemin etüdü yapılmadan yine fay hatları üzerine, yumuşak arazilere ve dere yataklarına yapılacak ilk konutların temellerinin önümüzdeki bir kaç hafta içinde görkemli törenlerle atılması beklenirken, ilk depremde o binaların altında kalanlara sela okumak ve gelen yardımları dağıtamamak dışında pek bir işlevi olmayan, torpilli parti tosunu yuvası AFAD ve Kızılay'ın da yine depremden bir kaç gün sonra kameralara poz vermek için afet bölgesine ulaşacağı tahmin ediliyor.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=410924
ZT0215,Deprem Sonrası Organizasyon Bozukluğu Sürüyor: A Haber'in Geleneksel Çadır Övme Videosu Ancak 12. Günde Çekilebildi...,"Kahramanmaraş merkezli depremlerin ardından arama-kurtarma ve depremzedelere yardım konusunda yaşanan aksaklık ve organizasyon bozuklukları sürerken, önceki deprem ve afetlerde en geç 3. günde kurulan A Haber propaganda çadırının bile ancak 12. günde kurulabilmesi dikkatlerden kaçmadı..

Depremden en çok etkilenen Kahramanmaraş, Malatya, Adıyaman ve Hatay gibi büyük şehirlerin merkezlerine bile ilk müdahalenin ancak 2. günün sonunda, ilçe ve köylere ise 3. ve 4. günlerden sonra yapılabilmesine neden olan ve depremden sağ kurtulan binlerce insanın da enkaz altında soğuktan donarak ölmesiyle sonuçlanan organizasyon bozuklukları, A Haber ekibini de vurdu.

Günlerdir çadır övebilmek için bekleyen ekipler cumartesi günü Malatya'dan gelen müjdeli haberin ardından derhal olarak olay yerine sevk edilirken, sosyal medyada yaymak için A Haber'in videosunu bekleyen AK Troller'in 12 günlük gergin bekleyişi de nihayet mutlu sonla bitti.

Muhabirin çadırın girişinden malzemesine, büyüklüğünden işlevine her şeyi ince ayrıntısına kadar doya doya övdüğü görüntüleri ""Çadır yok diyen devlet düşmanları görsün!!"", ""Bu çadır hepinize girsin!!"", ""Yaparsa AK PArti yapar"", ""Teşekkürler Cumhurbaşkanım!"" gibi metinlerle ivedi olarak paylaşan AK Troller'in coşkusu haber yayına hazırlandığı sırada sürerken, sadece organizasyon bozukluğundan şikayet eden depremzedelere küfretmekle yetindikleri o çileli günlerin acısını da doyasıya çıkardılar.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=410806
ZT0216,"Cengiz Holding'in Yaptığı 3 Milyar TL'lik Bağışı Aynı Gün 3 Milyar 10 Milyon TL'lik Teşvik Olarak Geri Aldığını Öğrenen Yeni Çamoluk Otomotiv: ''Yanlışlık yok, 50 milyar TL yazın bizden de...''","Kahramanmaraş’ta meydana gelen depremlerin ardından Türkiye Tek Yürek adlı kampanya için tüm televizyon kanalları ortak canlı yayın yaparak bağış kampanyası düzenlerken, geceye damgasını vuran isim 50 milyar TL'lik bağışıyla Yeni Çamoluk Otomotiv oldu.

115 milyar TL toplanan gecede Merkez Bankası, Kamu Bankaları ve Varlık Fonu altındaki kamuya ait şirketler toplamda yaklaşık 90 milyar TL'yle devletin kendi kendine bağış yaptığı ilk organizasyona imza atarlerken, gecenin bir diğer yıldızı ise yaptığı 3 milyar TL'lik bağışla Cengiz Holding'di.

Depremzedeler için yaptığı 50 milyar TL'lik bağışla tüm Türkiye'nin gündemine oturan Yeni Çamoluk Otomotiv'in sahibi Hamit Duras, başta ""50 bin TL diyecekken heyecanla eski paraya göre 50 milyar TL dedim. Gönül ister ki 50 milyar TL'miz olsun, bağışlayalım. Allah rızası için bağış gerçekleştirdik"" sözleriyle durumu düzeltmeye çalışırken, bu sabah Cengiz Holding'e 3 milyar 10 milyon TL'lik teşvik verildiği haberi Yeni Çamlık Otomotiv cephesinde heyecan yarattı.

Konuyla ilgili olarak akşam saatlerinde bir basın toplantısı düzenleyen Yeni Çamlık Otomotiv'in avukatı İsmail Kurzaklar, müvekkilinin o an devletin kurumlarının önüne geçmemek için rakamı 50 bin olarak düzeltmek zorunda kaldığını belirtti. ""Ancak bilinmelidir ki müvekkilim Sayın Hamit Duras sözünün eri bir insandır. Kendisi gerçekten de 50 milyar TL bağışlamıştır. Bizde laf ağızdan bir kere çıkar"" diyen Kurzaklar, depremzedeler için gerekirse 100 milyar da bağışlayacaklarını sözlerine ekledi.

Kurzaklar, ""Yeter ki yaralar bir an önce sarılsın, başka bir beklentimiz yok. Yani en azından hemen bugün yok"" derken, 50 milyar TL'lik yatırım teşviki konusunda Cengiz Holding kadar acelelerinin olmadığını da üzerine basarak vurguladı. ""3 milyar bağışa 3 milyar 10 milyon teşvik veriliyorsa kaba bir hesapla bizim 50 milyarın karşılığı da 50 milyar 170 milyon TL gibi bir rakama denk geliyor. Düze hesap 50 milyar 150 milyon diyelim biz ona hadi. Haftaya olur, ondan sonraki hafta olur. Artık devletimiz ne zaman musait olursa. Biz de zaten o ara nereye ne yatırımı yapacağımızı düşünürüz. Arsa falan bakarız"" diyen Kurzaklar, yine de zarara girmemek açısından döviz kuru fırlamadan önce bir ödeme almalarının uygun olacağını da sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=410716
ZT0217,"On Binlerce Kişinin Hayatını Kaybettiği, Yüz Binlercesinin de Evsiz Kaldığı Deprem Felaketiyle Boğuşan Türkiye, En Büyük Derdi Haluk Levent ve Oğuzhan Uğur Olan AKP-MHP Camiasını Teselli Etmeye Çalışıyor: ''Allah başka dert vermesin...''","6 Şubat'ta meydana gelen Kahramanmaraş merkezli büyük deprem felaketiyle şu ana dek 35 bin insanın hayatını kaybettiği, yüz binlercesinin de kışın ortasında evsiz kaldığı Türkiye, bir yandan da yine aynı tarihten beri Haluk Levent ve Oğuzhan Uğur problemleriyle boğuşan AKP-MHP camiasını teselli etmeye çalışıyor.

Enkaz altında arama-kurtarma çalışmaları devam ederken aynı zamanda zorlu kış şartlarında evsiz kalan yüzbinlerce insana da barınacak yer ve gıda temin etmeye çalışan Türkiye, bu süreçte Haluk Levent ve Oğuzhan Uğur gibi devasa problemlerle uğraşan AKP-MHP camiasına yeterince destek olamadığı için üzgün.

Konuyla ilgili olarak mikrofonlara konuşan depremzedeler, ""Gerçekten kusura bakmayın. Şu an biraz başımız kalabalık ama söz. Enkaz altındaki yakınlarımızı çıkarıp başımızı sokacak bir çadır falan bulur bulmaz ilk iş sizin yardımınıza da koşacağız"" sözleriyle Cumhur İttifakı bileşenlerinden özür dilerlerken, iki felaketin aynı zamana denk gelmesinin büyük bir talihsizlik olduğunu yoksa böyle bir zamanda ne AKP'yi ne de MHP'yi asla yalnız bırakmayacaklarını ifade ettiler.

Ailesinden 4 kişiyi depremde kaybettiğini, 2 kişi için de halen enkaz altından haber beklediğini belirten Kahramanmaraşlı depremzede A.Y(46), ""Hem cenaze defin işlerinden hem de 10 gündür cep telefonum doğru dürüst çekmediğinden olayı tam takip edemedim ama galiba Haluk Levent'le dertleri 'sen niye bizden çok bağış topladın?' gibi bir şey. Babalacı çocukla sıkıntıları tam ne onu henüz çözemedim. Kimseyle dert yarıştırmak istemem. Muhakkak AKP'yle MHP için de bunlar çok büyük problemler ki bu kadar yaygara koparıyorlar. Ateş düştüğü yeri yakıyor neticede"" diyerek, fırsat buldukça AK Troller'in konuyla ilgili tweetlerini rt etmeye çalıştığını ancak şu aşamada elinden fazla bir şey gelmediğini üzülerek dile getirdi.

Depremde eşini ve bir çocuğunu kaybettiğini, kendisi de geriye kalan iki çocuğuyla birlikte bir haftadır başını sokacak bir çadır bulmaya çalıştğını söyleyen Hatay Antakya'dan M.Y(37) ise ""Bir Haluk ya da Oğuzhan değilse de bile bizim de kendimize göre dertlerimiz var. Tabii yine de mazaret olamaz. Keşke elimden gelen bir şey olsa"" derken, çadır, odun, gıda, ilaç ve bir cep telefonu bulur bulmaz ilk iş AKP ve MHP'nin yardımına koşmak istediğini dile getirdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=410668
ZT0218,"AKOM, İstanbul'da Kar Yüzünden Kapanan Yol Görüntüsü Çekmek İçin Beklerken Donma Tehlikesi Geçiren 24 Muhabir ve 600 AK Troll'ün Kurtarıldığını Duyurdu...","İstanbul’da beklenen kar ve tipi bu akşam saatlerinden itibaren yoğun bir şekilde kendini hissettirirken, kapanan yol görüntüsü çekmek için sokaklara salınan 24 televizyon muhabiri ve 600 kadar AK Troll'ün donmak üzerelerken son anda kurtarıldıkları ortaya çıktı. AKOM, vatandaşları sokakta rastladıkları korunmasız muhabir ve trollere karşı daha duyarlı olmaya çağırdı.

“Yazık, günah bu çocuklara”

Paza akşamı başlayan yoğun kar yağışıyla birlikte yapılan çalışmalar hakkında basın toplantısı düzenleyen AKOM Başkanı İbrahim Çorbacı, İstanbul genelinde 932 araç ve iş makinesi, 3437 personel ile kritik noktalarda kar küreme ve tuzlama çalışması yaptıklarını belirterek şöyle devam etti:

“Arkadaşlarımız kapanan yolları açmak ve ulaşımın rahatlıkla sağlanması için yoğun bir mücadele veriyor.  Ayrıca kalacak yeri olmayan vatandaşlarımıza ve zorda kalan sokak hayvanlarına barınma ve yiyecek temini için de yoğun bir mesai harcanıyor. Bunun yanında sahadaki durumu kontrol eden arkadaşlarımız ana haber bültenlerine canlı bağlanmak üzere konuşlandırılmış 24 muhabiri ve trafiğin yoğun olması beklenen noktalarda ellerinde telefonlarıyla bekleyen yaklaşık 600 kadar troll'ü de donmak üzereyken bulup hastanelere yetiştirdi. Boğaz köprüleri üzerinde bulduğumuz 4 tanesi hariç diğerlerinin durumu iyi. Onların da yoğun bakımda tedavisi sürüyor, inşallah yakında iyi haberlerini alırız...""

AKOM Genel Müdürü, özellikle yetkililerin, böyle olumsuz hava şartlarında çok mecbur kalmadıkça muhabirlerini ve trollerini sokağa salmamaları, saldılarsa bile dikkatli bir şekilde takip etmeleri gerektiğinin altını çizdi. ""En son Zincirlikuyu civarında kurtardığımız arkadaşı bilinci yarı kapalı bir halde  'Ekrem nerede Ekrem' diye sayıklarken bulduk. Cep telefonu çoktan donmuş olmasına rağmen ısrarla yerinden kıpırdamak istemedi, mecburen iğneli tüfekle bayıltmak zorunda kaldık. Yazık günah değil mi bu çocuklara? Birçoğuna ulaşmayı başardık ama Allah korusun ekiplerimizin denk gelmedikleri de olabilir halen dışarıda...” diyen Çorbacı önlem alınmadığı takdirde çok daha üzücü olaylar yaşanabileceğine dikkat çekti.

AKOM’dan önemli uyarılar

Çorbacı, soğuk ve yağışlı havanın bir süre daha devam edeceğini belirterek, İstanbullular'ın elinde mikrofonla ya da cep telefonuyla uzun bir süre sabit durduğunu fark ettikleri kişileri İBB Beyaz Masa’nın ALO 153 hattına ve AKOM acil durum hattı telefonlarına bildirmelerini istedi.

Son olarak özellikle trollerin soğukta açlık ve susuzluğa daha dayanıksız olacaklarını da hatırlatan AKOM Başkanı, ""En azından kapılarımızın önüne yiyecek ve su koyarak onlara yardımcı olabiliriz. Karbon kutulardan yapılacak yuvalar da soğuktan korunmaları konusunda faydalı olabilir. Ayrıca bazıları soğuktan korunmak için araçların içine saklanabiliyor. Arabamızı çalıştırmadan önce kaputa bir kaç kere vurursak bir canın kurtulmasını sağlayabiliriz."" sözleriyle de önemli tavsiyelerde bulundu

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=410463
ZT0219,"Ekonomide Düşündüren Tablo: 2 Haftadır Evde Yatan Oksijen İsrafı(14), Günde Ortalama 50 TL'lik Doğalgaz, 35 TL'lik Elektrik, 200 TL'lik Gıda Tüketiyor...","Sömestr tatilinin başlamasıyla birlikte vaktini evde YouTube'dan video izleyip, mal mal TikTok videoları çekerek geçiren Yiğit Ercin Başoğuz(14)'un günlük maliyeti can sıkıcı boyutlara ulaştı.

Oksijen İsrafı'nın sürekli evde olması nedeniyle her gün ortalama 50 TL'lik doğalgaz, 35 TL'lik de elektrik tükettiği tahmin edilirken, yüksek maliyetlerle sağlanan enerji ve gıdayı Youtube'da yine kendi yaşıtlarında başka bir oksijen israfının çektiği videoları izlemek, TikTok'ta 5 sene sonra aleyhine şantaj malzemesi olarak kullanılabilecek utanç kaynağı videolar çekmek ve 3 cümleden birinde ""boş yapma aq"" yazmak için kullanıyor olması krizi daha da içinden çıkılmaz bir hale getiriyor.

Başoğuz'un babası Taner Başoğuz(43), ""Eşim de çalıştığı için okul zamanı gündüz evde kimse olmuyor. Akşam herkes gelince açıyoruz. Yediği, içtiği, okul aidatı falan neyse onlara yapacak bir şey yok ama bu oğlan evde durdukça kombiyi köklemek zorunda olmak insana çok koyuyor."" derken, sömestr tatilnin bitmesini iple çektiğini de sözlerine ekledi.

Anne Özlem Başoğuz ise aile ekonomisine ciddi bir darbe indiren sürecin pazartesi günü itibariyle sona ermesini umduğunu belirterek, kar tatili ihtimalini aklına bile getirmek istemediğini kaydetti. ""Ya nolacak eşek yüküyle para verdiğimiz servise binip gidiyor işte. Şoför takar kar lastiğini yine gelir gider. Arada kayıp düşecekse de düşsün. Çocuk dediğin düşe kalka büyür. İstemiyoruz kar tatili falan"" sözleriyle yetkililere seslenen kaygılı anne, maddi ve manevi olarak 1 gün daha dayanacak güçlerinin kalmadığına işaret etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=410448
ZT0220,"Simge Taraz(29), Maaşın Hesaba Yatması ile Kira, Faturalar, Kredi Kartı Minimumu Ödemesi Arasında Geçen 6 Dakikalık Refah Döneminin Keyfini Çıkarıyor...","Bu öğleden sonra 16.30 sularında maaşı hesabına yatan Simge Taraz(29), hesap bakiyesine bakarak özgüven ve serotonin depoladığı 6 dakikanın ardından parayla vedalaşmak için kendini hazır hissediyor. Genç beyaz yakalının paraya fazla alışmamak için bilerek uzatmadığı 6 dakikalık süreç, aynı zamanda önümüzdeki 30 gün boyunca yaşayacağı en uzun refah ve bolluk dönemine denk geliyor.

Maaşın yattığını işaret eden ""hesabınıza para girişi olmuştur"" sms'ini alır almaz kendisine bir keyif kahvesi koyan ve bilgisayar ekranın başına geçen Taraz, ay boyunca ilk ve son kez göreceği 5 haneli rakamı doya doya izlemek için bankasının internet şubesine giriş yaptı. Taraz, hesap bakiyesinde gördüğü rakamla birlikte gelen SMS'in doğruluğundan emin olarak iyice rahatlarken, vücudundaki serotonin hormonu seviyesi de son 30 günün zirvesini gördü.

Kulaklığını takarak Youtube'dan yüksek modlu bir müzik listesi seçtikten sonra tekrar internet şubesi tab'ına dönen Taraz, müziğe kafasıyla ve parmaklarıyla eşlik edip leş gibi kahvesinden bir kaç yudum alarak ekrandaki rakamı mutlulukla izledi.

Bir süre o parayı tamamen keyfine göre harcayabilecek olsa yapabileceği şeyleri düşünen Taraz, bakiyeye son bir kez baktıktan sonra hem paraya daha fazla bağlanmamak hem de hali hazırda biri 5 gün, diğeri 8 gün gecikmeye girmiş fatura ödemelerini daha fazla geciktirmemek için kendini toparlayıp para transferleri menüsüne geçiş yaptı.

Haber yayına hazırlandığı sırada hesap bakiyesindeki rakam hızla üç haneli seviyelere doğru gerileyen beyaz yakalının 6 dakikalık refah döneminin de sonuna gelinirken, serotonin salınımının ise akşam saaterinde minimumu ödenmiş kredi kartıyla yapılacak internet alışverişine kadar sürmesi bekleniyor.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=410383
ZT0221,Türkiye'yi Krizden Çıkarma Reçetesi Olarak 240 Sayfa 2300 Maddelik ''Ortak Mutabakat Metni'' Yayınlayan Millet İttifakı: ''Daha da yazardık da moraliniz bozulmasın diye...'',"Millet İttifakı olarak seçim işbirliğini somutlaştıran Altılı Masa’da yer alan siyasi partiler, ortak cumhurbaşkanı adayının seçim bildirgesi ve hükümet programının ana eksenini oluşturacak Ortak Politikalar Mutabakat Metni’ni kamuoyuna açıkladı. İttifak üyelerince “krizden kurtuluş reçetesi” olarak tanımlanan 240 sayfalık metin, 9 ana başlık 75 alt başlık ve 2300’den fazla maddeden oluşurken, metnin uzunluğuyla ilgili eleştiriler de gündeme geldi.

Mütabakat metnin açıklandığı toplantının ardından basın mensuplarıyla bir araya gelen CHP Sözcüsü Faik Öztrak, ""Metni nasıl buldunuz arkadaşlar? Süper olmuş değil mi?"" şeklinde sorularla gazetecilerin fikrini almaya çalıştı. Basın mensuplarından ""Durumumuz yoktu okuyamadık. 240 sayfa ne ya? Adam mı öldürdük? Bunun özeti bi şeyi yok mu?"" şeklinde yanıt alan Öztrak, şaşkınlığını gizleyemedi.

""Arkadaşlar bu özeti zaten? Metnin orjinali 3500 sayfa falandı. Onu da düzelticez, bunu da kaldırıcaz, ötekini de yargılıycaz derken baktık Yüzüklerin Efendisi gibi cilt cilt kitaba doğru gidiyor bir noktadan sonra vazgeçtik hepsini almaktan. Nereden tutsan elinde kalıyor ülke. Vatandaşın da morali daha fazla bozulmasın diye kısalttık listeyi."" diyen Öztrak, Türkiye'nin 2300 maddede toparlanabilecek gibi olduğuna inanmanın şu aşamada hem kendileri hem seçmen için en doğrusu olduğunu ifade etti.

İYİ Parti Genel Başkan Yardımcısı Ümit Özlale ise metni en fazla bu kadar kısaltabildiklerini belirterek, okumaya üşenenler için 100 maddelik bir best of üzerinde çalıştıklarını ifade etti. ""100 taneyi de okuyun artık arkadaşlar. Uzun bir flood gibi düşünürseniz daha kolay olur bitirmesi"" diyen Özlale, en fazla tek tweet okuyacak kadar sabrı olanların ise kalıcı yaz saati uygulamasına son verip milyonları kör karanlıkta sokağa dökülmekten kurtarmakla ilgili maddeye yoğunlaşabileceklerini dile getirdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=410365
ZT0222,Rapor: Kedi Artık Sadece Ucuz Mama Alabildiğinizi Fark Etti...,"Bir süredir mamanın tadında bir değişiklik olduğunu fark eden ancak durumun geçici olduğunu düşünen kedi, artık sadece ucuz mama alabilecek kadar paranız olduğunu anladı...

Özellike son 3-4 aydır mamanın tadının giderek bozulduğunu hissetmesine rağmen evde hala dışarıdan hazır yemek söylenebilen tek birey olduğu için fazla sesini çıkarmayan kedi, bir noktada eski iyi mamaya geçileceğine dair umutlarını bu akşam itibariyle tamamen kaybettiğini açıkladı.

Elveda Proplan, ND, Royal Canin...

Şu an tek beklentisinin gelinen bu noktayı da korumak olduğunu ancak kendisini en kötü senaryoya da hazırladığını belirten kedi, bunun bir sonraki aşamasının evde pişen makarnadan önüne atılacak bir parça olduğunu belirtirken ""Eskiden de arada parasızlıktan arada mama almayı unuttuklarından önüme marketten alınmış ucuz mamayı koyarlardı. Biraz bağırır çağırır ama acıkınca gene yerdim. Başta bunu da öyle bir şey sandım ama haftalar geçmesine rağmen kapta ucuz mamadan başka bir şey görmedim. Napalım, buna da şükür. Böyle giderse yarın öbür gün sulu yemek, patlıcan falan verecekler mecbur onu da yiycez artık. Allah korusun çünkü bu işin sonunda sokakta börtü böcek kovalamak da var."" sözleriyle hala önüne iyi kötü bir mama konuyor olmasının da olumlu olduğunu kaydetti.

Tehlike işaretlerini 8-9 aydan beri eve neredeyse hiç yemek kuryesinin gelmemesinden fark ettiğini ancak durumun kendi yemeğine yansıyacağını aklına getirmek istemediğini belirten kedi, ""Eskiden haftada en az 1-2 gelen pizzacı, burgercı, kebapçı kuryeleri kesilince aslında duruma uyandım ben ama ucu bana dokunmaz diye düşündüm. Bunlar biraz nasıl diyim, saf gibi enayi gibi bir şeyler çünkü. Kendilerinden kısarlar, benden kısmazlar. Ama işte durum bu noktaya geldiyse artık demek... Şu hayatta fakir evi kedisi olmak da varmış..."" derken, kendisine eski yaşam standartlarını sağlayabilecek adayların tekliflerine açık olduğunu da sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=410331
ZT0223,"Dolar Düşse ""Düşürdük"" Diye, Dolar Yükselse ""Rekabetçi kurla ekonomimizi canlandırdık"" Diye Övünen Bakan Nebati: ""Türkiye Ekonomi Modeli'nde başarısızlığa yer yok...""","Son olarak yaptığı ''Türk Lirası'nı değerli hale getirirseniz sanayi yavaşlar, işsizlik olur, değersiz hale getirirseniz tam tersi olur'' açıklamasıyla bir kez daha gündeme oturan Hazine ve Maliye Bakanı Nureddin Nebati, Türkiye Ekonomik Modeli'nin her koşulda bir başarı hikayesi yaratma becerisine dikkat çekti.

Dolar/TL paritesi ne yöne hareket ederse etsin, ortaya çıkan sonucun Türkiye Ekonomi Modeli'nin başarısı olduğunu belirten Bakan Nebati, dünya ekonomi literatürüne kesintisiz şekilde bardağın dolu tarafına odaklanan yeni ve devrimci bir bakış açısı getirdiklerine dikkat çekti.

""Bizim modelimizde başarısızlığa asla yer yok arkadaşlar. TL'miz değer mi kazanıyor? O zaten kendiliğinden bir başarı demek. Bakın ne güzel ülkemizin para birimine itibar kazandırdık. Tüm saldırılara rağmen dimdik ayaktayız. TL değer mi kaybetti? O zaman da rekabetçi kurla üretimi ve ihracatı artırarak yine güçleniyoruz. Gördüğünüz gibi ne yapsak bize yarıyor"" diyen Nebati, ekonomide önemli olanın moral olduğunu bir kez daha vurguladı.

Türkiye Ekonomi Modeli sayesinde ekonomiyle ilgili kararların da son derece hızlı bir şekilde alınabildiğini belirten Nebati, şöyle devam etti:

""Neden? Çünkü faiz ne olmuş, enflasyon kaç olmuş, ithalat kaç milyar dolara çıkmış, halkın alım gücü ne durumda bunlara hiç takılmıyoruz. Tak diye karar alıyoruz, şak diye yapıyoruz. Sonuçta bir şeyler oluyor, bir takım rakamlar ortaya çıkıyor. Hepsine tek tek bakıyoruz. O rakam iyi değilse öteki iyidir. Ha hiçbiri mi iyi değil, o zaman da ilkinin tam tersi başka bir karar alıyoruz. Hatta garanti olması açısından bazen ikisini aynı anda yapıyoruz. İlla ki bir yerlerde hoşumuza giden bir rakam çıkar. Nitekim yeterince arayınca çıkıyor da...""

Bakan Nebati, dünyada kabul gören klasik ekonomi modellerinde en önemli sorunun ortaya çıkan bütün sonuçlara odaklanıp fazla düşünmekten kaynaklandığını ifade ederken, ""Görüyorsunuz siz de, vay faizi 75 puan mı artırsak 50 puan mı indirsek, öyle yaparsak enflasyon ne olur, öteki türlü yaparsak işsizlik kaç olur diye günlerce düşünüyorlar. Bir yığın rakamlar, istatistikler, ansiklopedi gibi raporlar... Hem yoruluyorlar hem de moralleri bozuluyor. 3 günlük dünya için değer mi?"" sözleriyle Türkiye Ekonomi Modeli'nin en azından yönetimler açısından bugüne dek eşi benzeri görülmemiş bir ferahlama getirdiğine dikkat çekti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=410287
ZT0224,"Üç Yıl Önce Karne Hediyesi Olarak Tablet İsteyen Arda Kuycuk(9), Bu Yıl Yarım Kilo Pirzola ile 4 Paket Cips Arasında Kararsız...","İlk ve ortaöğretimde yarı yıl tatiline girilmesiyle birlikte bugün karne heyecanı yaşayan milyonlarca öğrenciden biri olan Arda Kuycuk(9), ailesinden isteyeceği karne hediyesine karar vermeye çalışıyor.

Basına yaptığı açıklamada, bu sabaha kadar hediye için 4 paket cips, kinder süpriz, orta boy pizza ve büyük boy nutella arasında gidip geldiğini belirten Kuycuk, akşam saatlerinde internette gördüğü ""karne hediyesi olarak pirzola alınan çocuk"" haberiyle birlikte uzun bir süredir unuttuğu pirzolanın da güçlü bir aday olarak potaya girdiğini ifade etti.

Başarılı çocuk, 3 yıl önce yine yarı yıl karne hediyesi olarak alınan tabletinden, bu yılki hediye adayları olan gıda maddelerinin fiyatlarını karşılaştırdığını ancak henüz net bir sonuca ulaşamadığını söyleyerek şöyle devam etti:

""Şimdi bakınca pirzola iyi. Yani hatırladığım kadarıyla tadı baya güzeldi. Annesi de haberdeki o çocuğa aldığına göre demek ki istenirse alınabiliyor ama işte tek öğünlük bir şey. Hadi az az yedim desen en fazla 2 öğün olsun. Ama cips öyle değil mesela. 4 paket alsalar, tatil bitene idareli şekilde kadar yerim onu. Nutella da aynı şekilde, büyük boyu nerden baksan 1 aya yakın gider. Fiyat performans olarak güçlü bir hediye. Kinder biraz riskli yatırım. İçinde çıkan oyunca aşırı dandik çıkarsa pişmanlık olur ama iyi bi oyuncakla rakiplerini alt etmesi de zor değil. Tam bir kapalı kutu...""

""Çıkacak her karara saygılıyız""

Konuyla ilgili soruları yanıtlayan anne Zeynep Kuycuk(37) ise, Arda'nın sadece birkaç yıl içinde karne hediyesi olarak bisiklet, tablet, akıllı saat, cep telefonu, lego gibi ürünlerden gıda maddelerine adape olma hızını takdirle karşıladıklarını belirterek, ""Arda'nın inanılmaz bir hayatta kalma içgüdüsü var. Ülkenin durumunu sezip anında yönünü beslenmeye çevirdi çocuk. Şimdilik hala biraz işin keyif tarafında gerçi ama böyle giderse yıl sonunda alacağı karne için bizden 1 litre süt ya da 6 tane yumurta falan isteyecek"" ifadelerine yer verdi.

Son olarak ""Açıkcası benim gönlüm pirzola ile nutella arasında. O sayede biz de biraz sebeplenmiş oluruz. Valla ikisini de özledik ne yalan söyleyeyim ama tabii son söz Arda'nın"" diyen Zeynep Kuycuk, bütçe sınırlarını aşmamak ve gıda maddesi olmak kaydıyla çıkacak her karara saygı duyacaklarını da sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=410229
ZT0225,"Mevsim Normallerinin Üzerinde Seyreden Hava Sıcaklıklarının, Ocak'tan İtibaren Faturalara ''Küresel Isınma Hizmet Bedeli'' Olarak Yansıtılacağı Açıklandı..","Ocak ayının ortasına gelinmesine rağmen halen hava sıcaklıklarının 14-15 derecelerde gezinmesi Enerji Piyasası Düzenleme Kurumu'nu harekete geçirdi. EPDK, doğalgaz ve elektrik faturalarına eklenecek 'Küresel ısınma hizmet bedeli' ile oluşan gelir kaybını telafi etmeye çalışacak.

Faturalar mevsim normallerine çekilecek

EPDK'dan yapılan açıklamada, normalde en geç Kasım ayı ortasında doğalgaz ve elektrik kullanarak ısınmaya başlamaları gereken vatandaşların halen neredeyse bedavaya ısındığına dikkat çekildi. Anormal mevsim koşullarının hükümetin gelir beklentilerine de olumsuz yansıyarak bütçe dengesini bozduğu belirtilen açıklamada, yeni yılla birlikte elektrik ve doğalgaz faturalarının tekrar mevsim normallerine çekilmesi için gereken önlemlerin alınacağı ifade edildi.

Uygulamayla birlikte elektrik faturalarına 320 TL, doğalgaz faturalarına ise 540 TL tutarında ek ödeme şeklinde yansıyacak olan 'Küresel Isınma Hizmet Bedeli', Mart ayı sonuna kadar sıcaklığın mevsim normallerinin üzerinde seyredeceği her ay için tüketicilerden tahsil edilecek. Sıcaklığın mevsim normallerine düşmesi durumunda ise uygulamaya ara verilecek.

Konuyla ilgili olarak basının sorularını yanıtlayan EPDK Yönetim Kurulu üyesi Yavuz Barenler, küresel ısınmanın devlete bir maliyeti olduğuna dikkat çekerek, vatandaşların bu şekilde ücretsiz olarak ısınmasının ekonomi üzerinde ciddi bir yük oluşturduğunu dile getirdi.

""Küresel ısınma su yakmıyor""

""Şimdi bu küresel ısınma dediğimiz şey öyle kendiliğinden olmuyor. Belli bir karbonmonoksit salınımının olması lazım ki atmosfer ısınsın. Peki o salınım neyle oluyor? İşte arabalardan çıkan egzoz gazıyla, fabrikalardan çıkan dumanlarla falan oluyor. O dumanların çıkması için de petrol başta olmak üzere karbon bazlı yakıt yakmak lazım. O yakıtı da biz dışardından dövizle alıyoruz. Velhasıl, su yakmıyor bu küresel ısınma"" diyen EPDK yetkilisi, enerjide dışa bağımlı bir ülke olan Türkiye'nin küreyi ısıtabilmek için her yıl bütçeden milyarlarca dolar harcadığını belirtti.

""Oo ne güzel havalar sıcak gidiyor, bu ay az fatura ödiycem"" şeklindeki düşüncenin yanıltıcı olduğunu vurgulayan Barenler, ""Bu, açık konuşucam, kaçak küresel ısınma kullanmak demektir. Kaçak elektrikten, doğalgazdan hiçbir farkı yoktur. Biz buna müsade etmeyiz."" sözleriyle de uygulamadan kesinlikle geri adım atılmayacağını ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=410145
ZT0226,"Robot Süpürge Övücülere 2 Yıl Direnmeyi Başaran Ezgi Yunak(32), Air Fryer'cılar Karşısında ""Tamam mı, Devam mı?'' Mücadelesi Veriyor...","Son 2 yıldır robot süpürge övücülere karşı verdiği destansı mücadeleyle adından söz ettiren Ezgi Yunak(32)'ın başarılı savunması, bu kez Air Fryer övücülerle sınanıyor: ''Yaa inanılmaz bir şey, mutlaka alman lazım...''

Bir süredir günde ortalama 3 kez Air Fryer darlamasına maruz kalmasına rağmen halen dirayetini korumayı başaran Yunak, robot süpürge övücülere karşı mücadele ederken kazandığı tecrübeyle bu kez kendinden daha emin.

""Tabii ki kolay bir iş değil. Her gün 'bunca zaman nasıl bunsuz yaşamışım', '15 dakkada çıtır çıtır tavuk yaptım', 'kesin al bak dua edicen bana', 'Ne demek air fryerım yok ya manyak mısın?'larla üzerime geliniyor neticede. Yalan yok, alışveriş sitelerinden de baktım. Hatta 4-5 tanesini favorilere de ekledim ama çok şükür elim daha 'sepete ekle' butonuna gitmedi. Bugüne kadar baskılara boyun eğmedik, bundan sonra da eğmeyiz evelallah"" diyen başarılı tüketici, 6 ay öncesine kadar varlığından bile haberdar olmadığı bir aletin o kadar da büyük bir ihtiyaç olamayacağına vurgu yaptı.

Tam robot süpürgecilerin sesleri daha az çıkmaya başlamışken gelen bu yeni dalganın kendisini bir miktar yorduğunu da itiraf eden Yunak, ""Onların 'mutlaka alman lazım'larını, 'resmen elim ayağım oldu'larını atlattık artık kafamızı dinleriz derken böyle bir şeyle karşılaşmak tabii biraz moral bozucu. Arada bir şeytan diyor al bir tane de kurtul Ezgi. Hatta sen de onlara katıl, her yerde Air Fryer öv, yaptığın bütün yemeklerin story'sini at, üzerine de 'aşığıyım' falan yaz... Offf bilmiyorum ya... Bazen gerçekten çok zor..."" derken, bu tarz zayıflık anlarında evdeki emektar mini fırına ve fritöze sarılarak kendisini teskin ettiğini de sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=410118
ZT0227,"Önce Bitcoin'de Sonra da Borsada Batan, Maaş Zammı da %25 Olarak Açıklanan Mert Aycan(30) Doğal Seleksiyon Yarışından Çekildiğini Açıkladı...","2 yıl önce toplam 5000 dolar eden birikiminin bir kısmını önce yanlış zamanda girdiği kripto para piyasasında, sonra da yakın çevresinin ""Abi borsa inanılmaz uçuyor şu an, evi arabayı sat gir"" gazıyla 1 ay önce girdiği Borsa'da kaybeden Mert Aycan(30), 2023 maaş zammının da enflasyonun oldukça altında açıklanmasıyla birlikte havlu attı.

Özel bir şirkette grafik tasarımcı olarak çalışan Aycan'ın, enflasyona göre en az %50 beklediği maaş artışının %25 olarak açıklanmasıyla birlikte 2023 yılını çıkarma ihtimali oldukça düşerken, talihsiz genç bu akşam düzenlediği basın toplantısıyla 2. bir duyuruya kadar doğal seleksiyon mücadelesinden çekildiğini açıkladı.

Konuyla ilgili olarak yaptığı açıklamada, gelinen noktada genlerini bir sonraki jenerasyona aktarmasının imkansız olduğu kadar aynı zamanda son derece lüzumsuz göründüğünü belirten Aycan, ""Bu şartlar altında istesem de üremem zaten pek mümkün değil. Hadi diyelim kazara genlerimi aktarmaya değer bulan hayırsever biri çıktı da onun sayesinde üredim, bu sefer de doğacak çocuğa bakmam imkansız. Anne sütünden kesildikten sonra o da pek uzun yaşamaz. Velhasıl benden bu kadar."" derken, mücadeleye devam eden arkadaşlara başarılar dilemeyi de ihmal etmedi.

Çevre şartlarında belirgin bir iyileşme söz konusu olana kadar doğal seleksiyon mücadelesine geri dönmeyi düşünmediğini de sözlerine ekleyen Aycan, 2. bir duyuruya kadar evde çay-makarna tüketip, internetten dizi izleyerek yaşamsal fonksiyonlarını minimuma indireceğini belirtirken, el alışkınlığıyla birilerine dm'den yürümesi halinde ise bunun kesinlikle görmezden gelinmesini rica etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=410060
ZT0228,Memur ve Emekli Maaş Zamlarındaki Ekstra Yüzde 5'lik Artışın Ardında Gizlenen Büyük Fedakarlık: Artık Saray'ın 2 Odasında Işık Yanmayacak...,"Memur ve Emekli maaşlarına yapılan yüzde 25'lik zammın ertesi gün Cumhurbaşkanı Erdoğan tarafından 5 puan daha artırılarak yüzde 30'a çıkarılmasının arkasında, gözleri yaşartan bir fedakarlık öyküsü çıktı...

Ekstra yüzde 5'lik zammın bütçeye getirdiği yükün karşılanabilmesi için Cumurbaşkanlığı Sarayı'nın 2 odasının ışıklarının söndürüldüğü anlaşılırken, durum bir süredir Saray'ın geceleri eskisi kadar parlak görünmediğini fark eden dikkatli vatandaşlar sayesinde ortaya çıktı.

CİMER'e yapılan ""Sarayın elektriklerinde bir sorun mu var? Birileri itibarımıza mı kast ediyor?"" şeklindeki şikayetlere verilen yanıtta ""Memur ve emekli maaş zamlarına kaynak yaratma sürecinde alınan tasarruf tedbirleri kapsamında ışıklar bilgimiz dahilinde söndürülmüştür"" denirken, gerçeği öğrenen vatandaşlar göz yaşlarına hakim olamadı.

Yaptığı ihbarla konuyu gündeme taşıyan vatandaşlardan İsmail Ayzarlı(62, emekli) adlı vatandaş ""İşe giderken oranın önünden geçiyorum. Her defasında büyük bir gururla izlerim ama 3-4 gündür bir eksiklik, söylemeye dilim varmıyor ama bir sönüklük var gibiydi sarayımızda. Meğer hepsi bizim içinmiş. Böyle olduğunu bilsem kesinlikle o şikayeti yapmazdım. Aldığımız zam %25'ten %30'a çıkınca maaşım da 260 TL kadar artmıştı. O aradaki %5 resmen bana zehir oldu. Ben şimdi o parayı nasıl huzurla yiyeyim?"" sözleriyle yaşadığı pişmanlığı dile getirdi.

IBAN verilmesi halinde 260 TL'yi Cumhurbaşkanlığı hesabına geri yatırmak istediğini belirten Ayzarlı, kendisinin zaten uzun bir süredir faturalar nedeniyle geceleri ışık kullanmadığını, televizyon ışığıyla idare ettiğini, ihtiyaç olması halinde evdeki fazla ampulleri de seve seve bağışlayabileceğini ifade etti.

(Kurtadam69 Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=409928
ZT0229,Cumhurbaşkanı Erdoğan Eset veya Esad ile Görüşecek...,"Kulislere düşen son dakika bilgisine göre Cumhurbaşkanı Erdoğan, en kısa zamanda Suriye Devlet Başkanı Eset ya da duruma göre Esad ile görüşmeyi planlıyor. Görüşmenin, seçim öncesi oy kaybeden iktidar bloğu için 3 milyona yakın Suriyeli yeni seçmen ithaline yönelik olduğu konuşulurken, alınacak cevaba göre muhatabın isminin de netleşeceği kaydedildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=409923
ZT0230,SGK'nın Kanser Hastalarına Sahte İlaç Vermesiyle Rezalet Çıtasını Oldukça Yukarı Taşıyan AKP'de Erken Seçim Sesleri Yükseliyor: ''Zirvede bırakalım...'',"SGK tarafından temin edilen ""İclusig"" adlı kanser ilacının sahte çıkması ve olayın üzerini örtmek için yine SGK tarafından aynı ilaç için ""gerçektir"" şeklinde sahte rapor yazılmasıyla birlikte 20 yıllık iktidarının büyük ihtimalle en rezil skandalını yaşayan AKP'de erken seçim sesleri giderek daha fazla yükseliyor.

Cumhuriyet Gazetesi'nden Murat Ağırel'in haberine göre, SGK'nın esas yetkili ithalatçısı yerine AKP'ye yakın ilaç şirketlerinden temin ettiği kanser ilacının basit bir ağrı kesici çıktığı, ilacın esas tedarikçisinin şikayeti üzerine başlatılan incelemede ise yine SGK tarafından sahte ilaç için ""gerçektir"" şeklinde rapor yazıldığı ortaya çıkarken, olayla ilgili 3 yıl önce başlatılan soruşturmanın ise üstünün kapatıldığı anlaşıldı.

AKP'nin rüşvet ve yolsuzluklarla dolu 20 yıllık serüveninde yeni bir kilometre taşı olan sahte kanser ilacı skandalı için otoritelerce ""bu işin zirvesi"" tanımı yapılırken, parti içinde de artık bundan daha ötesinin yapılamayacağı görüşü giderek ağırlık kazanıyor.

Adının açıklanmasını istemeyen üst düzey bir AKP yetkilisi, ""Geriye dönüp bakınca tabii çok fazla şey var ama onlar rüşvet, torpil, ihalede usulsüzlük, komisyonculuk, mala çökme gibi çoğunlukla sonuçta pek kimsenin ölmediği, zaten kimsenin ceza falan da almadığı hep parayla pulla ilgili işlerdi. Ama para için kanser hastalarına sahte ilaç verip ölüme yollamak, üzerine bir de sahte ilaç için gerçek diye rapor yazmak bizim için bile aşılması zor bir çıta artık."" derken, bir an önce erken seçime gidilerek 20 yıllık kariyeri bu zirve anında bırakma yönünde partide güçlü bir eğilim oluştuğunu ifade etti.

Erken seçim çağrılarına itiraz eden parti içindeki bir başka kanat ise seçim için henüz 4-5 aylık bir süre olduğunu belirterek, AKP'nin 20 yılın ardından gelen yogunluğa rağmen hala sahte kanser ilacı skandalından daha iyisini yapabilecek potansiyelinin bulunduğuna dikkat çekiyorlar. ""Devletin ne kadar çürüdüğünü bizim bile artık kestiremediğimiz bir noktadayız. Kimin eli kimin cebinde belli değil. Allah bilir henüz haberimizin olmadığı neler dönüyordur"" diyerek önümüzdeki haftaların sürprizlere gebe olduğunu vurgulayan bu görüşe göre seçimin zamanında yapılması halinde SGK skandalının üzerine çıkılması şansı oldukça yüksek.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=409920
ZT0231,"Damacana Suyun Kaç Para Olduğundan Haberi Olmayan Uzmanlar, Günde 2,5 Litre Su İçilmesini Öneriyor…","2023’e girilirken hala sağlık ve güzellik için günde 2,5 litre su içilmesini önermeye devam eden uzmanlara tepki büyüyor. Vatandaşlar, “Bunların ya bir damacana suyun kaç lira olduğundan haberleri yok ya da çeşmeden su içiyorlar.” sözleriyle tepkilerini dile getirirlerken, uzmanlardan da savunma gecikmedi: “Biz kimseye damacana alın demedik ki, biz de BRITA’yla çeşmeden su içiyoruz!”

“Bundan 10 sene önce de aynı şeyi söylüyorlardı. O zaman gözümüze batmıyordu. Bugün 19 litre damacana olmuş 45-50 lira. Bir evde herkes o kadar su içse 2 gün bile gitmez. Daha bunun çayı var, kahvesi var, yemeği var. İşi gücü bırakıp su parasına mı çalışalım? Batsın öyle güzelliği de sağlığı da” diyen Onur Caylak(36), uzmanların güncel fiyatlara göz önüne alarak günlük su tüketimi tavsiyesini maksimum 0,5 litre civarına çekmeleri gerektiğini ifade etti.

İçme suyuna verdiği paranın uzun bir süredir kendisini düşündürdüğünü dile getiren Yasemin Kungarcı(27) ise şimdilik ofisteki sebilden bidon doldurarak bu krizi aştığını ancak yakalanmasının an meselesi olduğunu söyledi. “Kelle koltukta yaşamaktan bıktım” diyen Kurgancı, damacana kredisi için bankaya başvurduğunu ve şu an yanıt beklediğini belirtti. Ayrıca her defasında yaşadığı damacananın pompasına fazla basıp çoraplarını ıslatma korkusu yüzünden panik atak geçirdiğini de sözlerine ekledi.

Uzmanlar: “2,5 litre su kırmızı çizgimiz”

Tepkilerin odağındaki uzmanlar ise kendilerinin kimseye “damacana alın” şeklinde bir öneride bulunmadıklarına dikkat çekerek içme suyu için daha hesaplı alternatiflerin de bulunduğuna işaret ettiler. “Bi defa zaten biz de damacana kullanmıyoruz artık. Ayrıca koca bilim insanlarına sucu ha geldi ha gelecek diye yol gözlemek de yakışmıyordu. BRITA diye bir şey var. Boy boy filtreli sürahileri mevcut. Alın evin ihtiyacına göre bir tanesini mis gibi filtrelenmiş suyunuzu için. Hem ayda en az 300 TL de cebinizde kalsın. Her şeyi de biz mi söyleyelim?” diyen uzmanlar, günlük 2,5 litre suyun kırmızı çizgileri olduğunu bir kez daha vurguladılar.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=409853
ZT0232,"Türkiye, Battaniye Altında Çay İçip Bir Arkadaşın Şifresiyle İnternetten Dizi İzleyeceği Çılgın Bir Yılbaşı Gecesine Daha Hazır...","Yorucu geçen bir yılın ardından yılbaşı gecesinde doyasıya eğlenmeyi hak eden vatandaşların coşkusu başladı. Çılgın gece, kısık kombiler, bir arkadaştan alınan dizi platformu şifreleri, bir miktar mandalina, cips, bayat çerez, geçen yıldan kalan yılbaşı süslerinin tıkıldıkları dolap köşesinden çıkarılması ve “akşama menemen mi yapsak makarna mı?” sorularıyla start aldı...

Yüzler güldü

Bir yılın daha iyi kötü sonuna gelinirken dünyanın geri kalanında olduğu gibi Türkiye’de de vatandaşlar delidolu bir yılbaşı gecesiyle yeni yılı kutlamaya hazırlanıyor. Cumartesi gününü de çalışarak geçiren ve işten çıkar çıkmaz evlere akan milyonlar ilk iş olarak gün boyu kapalı olan kombilerini bu özel gecenin şerefine en kısık seviyede açarak yılbaşı ateşini yavaş yavaş hissetmeye başladı.

Çılgınlık bununla da sınırlı kalmadı. 3 gün önce yapılan yemeklerin dün bitmesinin ardından bu akşam yaşanan “Felekten bir gece çalıp pizza falan mı söylesek” gerginliği de “Yok ya çok açıldık zaten, 2 yumurta kıralım, en şahanesi akşam kahvaltısı” önerisiyle alt edilince yüzler bir kez daha güldü.

Vatandaşların önemli bir kısmının yemeğin ardından keyifli bir aktivite için ekranda bir şeyler izlemeyi tercih edeceği konusunda önemli bir soru işareti bulunmazken, tercihin bir arkadaşın aboneliğiyle girilecek dizi platformundan mı, google'a yazılacak ''.... HD izle"" ibaresinin götüreceği ilk siteden mi yoksa Youtube'dan yana mı olacağı konusunda ise belirsizlik sürüyor. Bir gözle bilgisayar ekranın diğer gözle telefondan elalemin yılbaşı story'lerinin takip edileceği bu çifte seyir keyfine eşlik edense elbette hafif ve uzun içimli drink’ler olacak. Kahve kupasında büyük çay, bu alanda açık ara öne çıkan seçenek olurken, bu gece için özel olarak alınan 1 kutu bira da yanında açılan cips'le birlikte kimi sofraları süsleyecek.

Uzmanlar uyarıyor: “Aşırı coşku zarar verebilir”

Bu tip coşkulu gecelerin sonrasında olumsuz etkilerin görülebileceğine olabileceğine dikkat çeken uzmanlarsa her zamanki uyarılarını yinelemeyi ihmal etmediler. Özel bir hastanede Uzman Psikolog olarak görev yapan Aycan Cemilgen, “İpin ucu kaçırılırsa, sonrasında pişmanlıklar da beraberinde gelebilir. Yarın sabah aşırı çay ve mandalina tüketimi sonucunda baş ağrısı ve mide bulantısı görülmesi olasıdır. Ben bu yüzden herkese yatmadan önce birer Alka Seltzer tavsiye ediyorum. Hem eski günleri de anmış olursunuz” sözleriyle tavsiyelerini dile getirdi.

Kısa açıklamasının ardından “Arkadaşlar müsadenizle servis kaçmasın, sonra metrobüstü dolmuştu derken eve kadar 30 lira g.te kaçıyor” diyen Cemilgen, hastane servisini kaçırmamak üzere hızla uzaklaştı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=409823
ZT0233,EYT Düzenlemesiyle Birlikte Emekliliğe Hak Kazanan 2.5 Milyon Kişinin Instagram'dan Facebook'a Nakil İşlemleri Başladı. Son Gün 31 Ocak 2023...,"Cumhurbaşkanı Erdoğan tarafından dün açıklanan EYT düzenlemesiyle birlikte yaklaşık 2.5 milyon kişi daha emeklilik hakkı kazanırken, Çalışma ve Sosyal Güvenlik Bakanlığı da yeni emeklilerin Facebook'a geçiş süreciyle ilgili düğmeye bastı...

Konuyla ilgili olarak Çalışma ve Sosyal Güvenlik Bakanlığı'ndan yapılan açıklamada EYT düzenlemesinin yılbaşından sonra Resmi Gazete'de yayınlanmasıyla birlikte yürürlüğe gireceğine dikkat çekilirken, yeni emeklilerin mağduriyet yaşamamak adına Facebook'a geçiş işlemlerini bir an önce başlatmaları gerektiğine vurgu yapıldı.

Emeklilik hakkı kazanmasına rağmen 31 Ocak 2023 tarihine kadar aktif bir şekilde Facebook kullanmaya başlamayan kişilerin inceleme altına alınacağını belirten Bakan Vedat Bilgin ise, her gün en az bir yalan yanlış özlü söz, bilmemne otunun bilinmeyen faydaları ya da uydurma haber paylaşmayan emeklilerin özlük haklarını kaybetme riskiyle karşı karşıya kalacağı konusunda uyarılarda bulundu.

""Instagram'da son like'larınızı, son story'e alev yollamalarınızı yapıp yavaş yavaş yeni kimliğinize adapte olun artık. Sizin için o sayfanın kapandığını ne kadar hızlı kabullenirseniz o kadar iyi. Bundan sonra yeni yuvanız Facebook'tur"" diyen Bakan Bilgin, EYT'lilerin sağdan soldan duydukları ne kadar saçmasapan haber, video ve ses kaydı varsa aile WhatsApp gruplarına yollama sürecini ise Şubat ayı sonuna kadar tamamlamayı hedeflediklerini ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=409783
ZT0234,"MHRS'de Randevu, Hastanede Doktor, Eczanede İlaç Bulmayı Başararak Tüm Etapları Eksiksiz Tamamlayan 2022'nin Başarılı Hastaları, Plaketlerini Sağlık Bakanı Koca'nın Elinden Aldılar...","Geride bırakmaya hazırlandığımız yıl içerisinde MHRS'de randevu, hastanede doktor ve eczanede ilaç bulmayı başararak tüm etapları tamamlayan 2022'nin başarılı hastalarına plaketleri, Sağlık Bakanlığı tarafından düzenlenen görkemli bir törenle takdim edildi...

2022 Sağlıkta Başarı Ödülleri'nin açılış konuşmasını gerçekleştiren Sağlık Bakanı Fahrettin Koca, azim ve kararlılıklarıyla ödüle hak kazanan toplam 12 hastayı tebrik ederken, başarılarının 2023 yılında da sürmesi temennisinde bulundu.

Kısa açılış konuşmasının ardından 2022'de randevu, doktor ve ilaç peşinde koşarken hayatını kaybeden hastalar için okunan mevlüt ve dualarla törene devam edildi. Daha sonra tekrar sahneye gelen Bakan Koca, ""Merhum sanatçı Ahmet Kaya'nın da bir şarkısında dediği gibi, 'bu yolda dönenler oldu, vurulup düşenler oldu'. Ancak bazıları dönmedi, yılmadı, sonuna kadar da bu işin peşini bırakmadı. Kararlı ve dik duruşları hepimize örnek olması gereken o kahramanlar bugün aramızdalar"" sözleriye Sağlık Bakanlığı Başarı Plaketi'ne layık görülen isimleri sahneye davet etti.

Başarı öyküleri

Bakan Koca, alkışlar arasında sahneye gelen hastalara plaketlerini takdim ederken, ödüle layık görülen isimlerden Muzaffer İycenli(67) de başarı öyküsünü şu sözlerle aktardı:

""2022 Şubat ayında göz muayenesi için randevu bakmaya başladım. Mayıs ayının ilk haftasına randevu buldum. Günü gelip de gittiğimde doktorun istifa ettiği, başka bir hastaneden yeniden randevu almam gerektiği söylendi. Ağustos'un 2. haftasına yeni randevu buldum ama o sırada bir gözüm görme yeteneğini %80 kaybetti. 2. doktoru tek gözümle görmek üzereyken benden önceki hastanın yakınları doktoru darp edince benim randevu da yalan oldu. Kasım ayının son haftasına bulduğum 3. randevuya erken giderek sıradaki hastalara durumumu anlattım. 'Ben içeri girmeden doktoru döven olursa bir gözümü kaybedeceğim. Bunun vebalini almak isteyen varsa buyursun' dedim. Sağolsunlar anlayış gösterdiler. O şekilde bir göz damlası yazdırmayı ve 2023 Mart ayına katarakt ameliyatı randevusu almayı başardım. Göz damlası için 6-7 eczane dolaştıktan sonra geçen hafta Kastamonu'daki bir akrabamızın tanıdığı eczacıdan onu da temin etmeye muvaffak oldum. Gerçi sonradan o son doktorun da diplomasının sahte olduğu ortaya çıktı ama ben ilacı almış oldum bir kere. İnsan yeter ki istesin ve inansın, bu yaşta bile başaramayacağı hiçbir şey yok ben buna inanıyorum. Allah devletimize zeval vermesin...""

Ödüle layık görülen bir diğer isim olan Rachid Yousouf(37) ise randevu alma ve doktor görme aşamalarını 1 haftada geçtiğini, ilaç içinse 10 gün kadar uğraştığını belirterek ""Savaş başladıktan sonra Suriye'de de ilaç bulmak sıkıntı olmuştu. Oradaki tecrübemiz burada işe yaradı."" sözleriyle böyle bir başarı için plaketi biraz abartılı bulduğunu ama yine de Türkiye'ye teşekkür ettiğini ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=409684
ZT0235,Şubat'ta Ele Geçecek 8500 TL'nin Şimdi Alınan 5500 TL'den Daha Az Olduğunun Anlaşılacağı 2 Aylık Süreç İçin Geri Sayım Başladı...,"2023 yılı için asgari ücretin bugün Cumhurbaşkanı Erdoğan tarafından net 8500 TL olarak açıklanmasının ardından geleneksel ""e bu para daha önce aldığımızdan daha azmış?"" şaşırması için de geri sayım başladı...

Asgari ücretin açıklanmasıyla birlikte AK Troller ve Havuz Medyası'nın geleneksel ""Teşekkürler Erdoğan"" hashtag çalışmasıyla start alan şenliklere bu yıl da, Özgür Demirtaş'ın ""Şu kadar para da yapsanız bir şey fark etmez"" tweet'i ve alım gücünün önemini açıklamaya çalıştığı umutsuz çabasıyla devam edilirken, ""asgari ücretle geçen sene ne alınıyordu"", ""20 yıl önce kaç gram altın alınıyordu"" grafikleri de kutlamalara yine renk kattı.

Memur ve emeklilerin ""E peki biz ne olacağız?"" çıkışlarına, beyaz yakalıların ""Bunca sene boşuna okumuşuz biz mk"" serzenişleriyle eşlik ettikleri şenliklerde, ilk ""Lan bunlar galiba kepçeyle geri alacak?"" kıllanmasının da yine 1 Ocak itibariyle açıklanacak yeni yıl zamlarıyla yaşanması bekleniyor.

Şubat ayında zamlı maaşlarını ilk kez alacak olan Asgari ücretlilerin artık gelenekselleşmiş ""E biz eski maaşla daha fazla şey alabiliyorduk mk"" şaşkınlığıyla sona erecek olan şenliklerin ""Ben demiştim"" başlıklı kapanışı konuşmasının ise yine Özgür Demirtaş tarafından yapılacağı açıklanırken, 2 ay önce asgari ücretin artmasını öven havuz medyası ve AK Troller'in bu kez ""ucuz iş gücü sayesinde Türkiye'nin rekabet gücünün nasıl da arttığını"" övmesiyle şenlikler sona erecek.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=409620
ZT0236,Üçüncü Kez Toplanan Asgari Ücret Tespit Komisyonu'nda ''2 ay sonra sıfırlanacak zam için bu kadar toplanmaya lüzum var mı?'' Sorusu Masaya Yatırıldı...,"Asgari Ücret Tespit Komisyonu, 2023'te uygulanacak asgari ücreti belirlemek üzere Çalışma ve Sosyal Güvenlik Bakanlığı'nın ev sahipliğinde üçüncü kez toplanırken, toplantının ana gündem maddesi ""2 hadi bilemedin en fazla 3 ayda sıfırlanacak bir zam için niye bu kadar toplantı yapıyoruz? Başka işimiz mi yok?"" oldu...

Toplantı sonrasında düzenlenen basın toplantısında söz alan Çalışma Bakanlığı Müsteşarı Ayşenur Kurabağ, ""Valla ne yalan söyliym çok da bir şey konuşmadık bu sefer. Biri kaç olsun diyor, öteki valla bilmemki kaç olsa acaba diyor. Birbirimize bakıyoruz, süt en son kaç oldu diye telefondan bi ona bakıyoruz. Sonra hazır telefonlara bakıyorken instagram'a falan giriyoruz. Bugün biraz da dünya kupasını, Nusret'i falan konuştuk derken işte mesai bitti. Açıkçası işveren temsilcileri de işçi temsilcileri de Bakanlık olarak biz de bu işten biraz sıkılmış durumdayız"" derken, eninde sonunda 300 doların altında kalacak bir rakam için bunca tantananın gereksiz olduğu konusunda ortak bir mutabakata vardıklarını da sözlerine ekledi.

""Biz bu asgari ücreti 15.000 TL de yapsak kur da enflasyon da ona göre artacağı için 2 ay sonra yine aynı hesaba denk gelecek. Sadece hem işverenler olarak biz hem de çalışanlar daha fazla banknot hamallığı yapmış olacaklar. Şunu 300 dolar'a sabitleyelim herkesin kafası rahat olsun diye bir öneri getirdik ama ülkenin para birimi hala kağıt üzerinde de olsa TL olduğu için ona da yanaşmıyorlar. Şimdi işin yoksa yarın yine gel hadi"" diyen TİSK temsilcisi ise, güneşli bir Aralık gününü böyle lüzumsuz bir toplantıda harcadıkları için biraz morallerinin bozuk olduğunu ifade etti.

Türk-İş Genel Başkanı Ergün Atalay ise zor bir süreç yaşandığını ifade ederken, ""2 ay sonra et, süt, yumurta fiyatlarını bilsek aslında aşağı yukarı bir rakam ortaya çıkacak ama haftaya kaç lira olacağını bile bilemediğimiz için şu an ne desek havada kalıyor. Gazeteci arkadaşlar siz bu yabancı basını falan takip ediyorsunuzdur, onlar ne diyor? Var mı bi tahminleri?"" sözleriyle basın mensuplarından yardım istedi.

Bir süre bekledikten sonra gazetecilerden herhangi bir yanıt gelmemesi üzerine ""Siz de haklısınız şimdi durduk yere başınıza iş almayın."" diyen Irgat, ""Neyse biz yarınki toplantıda buna google'dan bi bakalım. İyi bak yarın bize yapacak iş çıktı, sıkılmayız"" diyerek basın toplantısına son verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=409583
ZT0237,"Son Olarak Kendi Yaptığı Darbenin de Mağduru Olmayı Başaran AK Parti, Ulaşılması Güç Bir Rekora İmza Attı...","2. Abdulhamid'in tahttan indirilmesinden 27 Mayıs'a, Uganda'dan Mısır'a kadar bugüne dek dünya üzerinde yapılmış tüm darbelerin esas hedefi ve mağduru olma başarısını gösteren AKP, son olarak bizzat kendisi tarafından İBB Başkanı Ekrem İmamoğlu'na karşı yapılan darbenin de mağduru olarak bu alanda ulaşılması güç bir rekora imza attı...

Savcısından Adalet Bakanı'na, HSK'sından mübaşirine, hakiminden, o hakim beğenilmeyip yerine atanan diğer hakimine kadar herkesin AKP'li olduğu dava süreci sonunda Ekrem İmamoğlu'na verilen 2 yıl 7 ay hapis cezası ve siyaset yasağının dönüp dolaşıp yine AKP'yi mağdur etmesi şaşkınlık yaratırken, konuyla ilgili açıklama da yine AKP sözcüsü Ömer Çelik'ten geldi.

""Biz de beklemiyorduk""

""Açıkcası bu kadarını biz de beklemiyorduk. Çünkü kendisine karşı seçimi yenileterek yaptığımız ilk YSK darbesinde mağdur Sayın İmamoğlu olmuştu. Bu sefer de herhalde öyle olur diyorduk"" sözleriyle sonucun kendileri için de sürpriz olduğunu belirten Çelik, yaptıkları 2. yargı darbesinde mağduriyetin kendilerine yazılmasından dolayı hem şaşkın hem de sevinçli olduklarını ifade etti.

""Kendinden Beslemeli Mağduriyet""

Çelik, kendi icatları olan ve ""Kendinden Beslemeli Mağduriyet"" adını verdikleri bir sistem sayesinde imkansız gibi görünen bir işi başardıklarını belirtirken, sistemin işleyiş mekanizmasını ise şöyle aktardı:

""Şimdi sonucu baştan belli olan uyduruk bir davayla ceza alınca ilk başta Ekrem İmamoğlu mağdur edilmiş gibi göründü. Mağdur taraf olarak kendisine karşı sempati yükselirken mağdur eden taraf olarak bize karşı da bir tepki oluştu. Ama işte oradan sonra iş değişti. Bütün basın bu işin AKP'ye karşı oynanan bir oyun, kurulan bir tuzak olduğunu, muhalefetin nasıl sevindiğini, AKP'lilerin ne kadar üzüldüğünü konuşmaya başladı. Netice itibariyle evet belki cezayı İmamoğlu aldı ama imajı zedelenen taraf olarak esas mağdur biz olmuş olduk. Hapis dediğin yatılır biter, sayılı gün çabuk geçer ama itibar öyle mi? Bir kere zedelenince düzelmesi yıllar alır. Biraz karmaşık anlattım gibi ama olayın özünü siz anladınız sanıyorum...""

Kendinden Beslemeli Mağduriyet'in başkaları tarafından kullanılmasını engellemek için patent başvurusu sürecini dehal başlattıklarını da sözlerine ekleyen AKP Sözcüsü, son olarak Ekrem İmamoğlu tarafından AKP'ye yapılan bu haksızlığa karşı tüm vatandaşları sandıkta gereken tepkiyi vermeye davet etti...

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=409527
ZT0238,"Adalet Bakanlığı, Ekrem İmamoğlu'na Hapis Cezasıyla İlgili Olarak Topu Millet İttifakı'nı Attı: ''Kaç kere uyardık adayınızı açıklayın diye. İsim gelmeyince mecburen alfabetik sıradan...''","İstanbul Büyükşehir Belediye Başkanı Ekrem İmamoğlu'na YSK üyelerine hakaret gerekçesiyle verilen 2 yıl 7 aylık hapis ve siyasi yasak cezasına tepkiler sürerken, konuyla ilgili olarak Adalet Bakanlığı'ndan ilk açıklama da geldi.

Kamuoyunda ""darbe girişimi"" olarak nitelendirilen kararla ilgili eleştirilere, yargının bağımsız bir şekilde işini yaptığını söyleyerek yanıt veren Adalet Bakanı Bekir Bozdağ ""Konunun Ekrem İmamoğlu'yla onla bunla bir ilgisi yok. Millet İttifakı'nın Cumhurbaşkanı adayı olarak bir isim belirlenmiş olsa bağımsız hakimlerimiz bu cezayı ona verecekti. İsim gelmeyince mecburen bir yerden başlanmış oldu artık. Burada suç bizim mi yoksa bir türlü adayını açıklamayan Millet İttifakı'nın mı, bunu da milletimizin takdirine bırakıyorum."" derken, yargıya herkesin yardımcı olması gerektiğini de sözlerine ekledi.

Davaya bakan bir önceki hakimi o kadar bağımsız ve tarafsız olamayıp İmamoğlu'na hapis cezası vermeye gerek duymadığı için görevden aldıklarını, onun yerine bağımsız, tarafsız, sorgusuz ve sualsiz bir şekilde kendisine verilen talimatı yerine getiren yeni bir hakim atadıklarına dikkat çeken Bozdağ, adalet konusundaki bu hassasiyetlerini sonraki potansiyel Cumhurbaşkanı adaylarını yargılarken de sürdüreceklerinin teminatını verdi.

Bozdağ, Ekrem İmamoğlu'nun potansiyel adaylar içinde en genç isim olduğu için ilk ceza alan isim olduğu yönündeki iddiaları da reddederek, ""O şekilde yaşa bağlı bir sıralama yok. Öyle olsa hürmet gereği en yaşlı isimden başlardık zaten. Elimizdeki liste, isme göre alfabetik olarak sıralı. En başta da E harfiyle kendisi olduğu için süreç bu şekilde işledi"" ifadelerine yer verdi.

Yargılanıp hapis cezası verilecek bir sonraki ismin kim olacağı yönündeki bir soruya, ""Onu şu an benim açıklamam mahkemelerimizin bağımsızlığına müdahale gibi algılanacağı için söylemem uygun olmaz. Listeden sırayla gidecekler işte"" diyerek yanıt veren Adalet Bakanı, bir kez daha Millet İttifakı'na adaylarını bir an önce açıklayıp yargının iş yükünü hafifletmeleri çağrısında bulunarak basın toplantısına son verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=409483
ZT0239,Bakan Nebati'den Memur ve Emekliye Yeni Yıl Müjdesi: ''Evde artan yemeklerimizi de her gün kendilerine bağışlayarak sevap noktasında...'',"''Asgari ücretliye de memura da emekliye de ne verilse haklarıdır. Dar gelirliye, fakir fukaraya vermek bereket getirir'' açıklamasıyla milyonlarca fakire umut olan Hazine ve Maliye Bakanı Nureddin Nebati'den memur ve emeklilere bir müjde daha geldi...

Akşam saatlerinde düzenlediği basın toplantısında gazetecilerin karşısına çıkan Bakan Nebati, her zamanki samimi üslubuyla basın mensuplarına seslenerek ""Napıyonuz lan fakirler? Çay ısmarliym mi size, ısınırsınız biraz ehehe"" sözleriyle basın mensuplarının halini hatırını sordu.

""Paranın bir kıymeti yok""

Neşeli bir atmosferde başlayan basın toplantısına gazetecilere yarım simit ve çay dağıtımıyla devam edilirken, Bakan Nebati de merakla beklenen emekli ve memurların 2023 yılı zam oranlarıyla ilgili önemli açıklamalarda bulundu.

""Yaa para işi kolay, artık 3-5 gönlümüzden ne koparsa bir şeyler vericez. Başımızın gözümüzün sadakası olsun ama paranın da bir kıymeti yok ki arkadaşlar. Ne versek 2 ay sonra eriyecek. Yalan mı? Bir de biz bunlara o parayı yemek alsınlar diye veriyoruz ama gidip şarap alan, Allah korusun daha kötü şeyler alan da oluyor. Duyuyoruz hep bunları. İçimiz rahat etmiyor"" diyen Nebati, fakirlere yardım konusunda daha efektif çözümler üzerinde çalıştıklarını belirterek şöyle devam etti:

""Geçen evde yemek yiyoruz söylemesi ayıp. Yemek bitti işte sofra toplandı falan. Baktım bizim hanım sofradan artanları bir kaba dolduruyor. Napıcan bunları dedim. 'Alt katta öğrenciler oturuyor onlara veriyoruz. Sevaptır çocukların boğazından sıcak bir yemek geçsin' diyince benim kafamda bir ışık yandı. Neden biz bunu daha genele yaymıyoruz ki diyip hemen arkadaşlarımı aradım. Bakanlıkta bir toplantı yaptık. Diğer bakan ve milletvekili arkadaşlarla konuştuk onlar da fikre destek verdi derken böylece kendiliğinden fakirlere yardım seferberliği şeklinde bir durum oluştu. Ne diyelim, Allah utandırmasın...""

Web sitesi Ocak'ta yayında

Nebati, proje kapsamında Ocak ayı başında faaliyete geçecek olan neverirsenelinleodagelirseninle.gov.tr web sitesi ve mobil uygulama üzerinden hali vakti yerinde olan vatandaşların asgari ücretli, memur ve emeklilere her gün evde artan yemeklerini bağışlayarak sevap kazanabileceğini, karnı doyan fakirlerin de yine aynı sistem üzerinden bağışcılara hayır duası yollayabileceğini belirtirken, ""Valla sırf bizden her gün bir etli yemeğiniz var. Haftada 2-3 de tatlı çıkar kesin. Hadi yine iyisiniz ha ehehehe"" sözleriyle de müjdeli haberi kamuoyuyla paylaştı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=409445
ZT0240,''Kim Milyoner Olmak İster?''in Finalinde Elenen Yarışmacı: ''1 milyon TL'lik büyük ödülü kazansaydım 2. el araç alacaktım. Arta kalanıyla da market alışverişi filan...'',"ATV'nin sevilen yarışma programı Kim Milyoner Olmak İster'de finale kadar gelme başarısı göstererek 1 Milyon TL'lik soruyu açtıran, ancak bu soruda elenen genç yarışmacı Batu Alıcı, kazandığı 400 Bin TL'nin buruk sevincini yaşıyor.

Yarışmanın ardından 400 Bin TL'yle ne yapmak istediği yönündeki bir soruya ""Şu an net bir şey yok aklımda. Bulabilirsem belki hasarlı, takla atmış falan bir 2. el araba alırım. İlanlara bi bakıcam"" sözleriyle yanıt veren başarılı genç, o paradan daha verginin de düşüleceğini öğrenince yaşadığı hayal kırıklığını gizleyemedi.

""Hadi ya? Ne ediyor o zaman? Yüzde 20 düşse 320 bin... Yarışmada bana destek olmak için annemler memleketten gelmişlerdi, epey bir masrafları oldu. Neyse en azından onu çıkardık galiba. Üzerine bu ay kendime bi mont alacak kadar para da kalırsa süper. Hesaplamam lazım ama ufak da olsa kara bile geçmiş olabiliriz"" diyerek her şeye rağmen yarışmaya katılmaktan dolayı mutlu olduğunu belirten Alıcı, 1 milyon TL'lik ödülü kazansa ne yapacağı yönündeki bir soruya ise şöyle yanıt verdi:

""Gözüme kestirdiğim bir iki tane iyi 2. el araba ilanı vardı. Model vermek istemiyorum ama hayalim onlardan bir tanesini biraz da pazarlıkla almaktı. Artanıyla da 1 aylık market alışverişimi yapacaktım. Hem de böyle peynirli, sucuklu falan alışveriş. Ah be yaa aslında Bala Hatun diyecektim ama Bamsı Beyrek'le Banu Çiçek çok aklımı çeldiler. Biri yöresel yemek adı gibi, öteki de unutulmuş 90'lar popçusu adı gibi. Şıklar biraz şey olsa ben o soruyu da bilirdim. Neyse, kısmet değilmiş...""

(benoyledusunmuyorumpodcast Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=409406
ZT0241,"Altı Yaşındaki Çocuğa Tecavüz Eden Sapık, Tecavüze İzin Veren Aile ve Tecavüzü Aklamak İçin Yırtınan Tayfa Arasındaki ''En Rezil Hangimiziz?'' Mücadelesi Kızışıyor...","İsmailağa Cemaati'ne bağlı Hiranur Vakfı'nın kurucusu Yusuf Ziya Gümüşel'in kızını 6 yaşındayken 29 yaşında biriyle evlendirmesi ve evlendiği tarihten itibaren aynı kişi tarafından çocuğa tecavüz edilmesine ilişkin iddialar Türkiye'yi sarsmaya devam ederken, olayın failleri ve onları savunanlar arasındaki ""en rezil hangimiziz"" mücadelesi de giderek kızışıyor.

Tecavüz sanığı Kadir İstekli'ye 67 yıl, olaya izin verdiği iddia edilen anne ve babaya ise 27'şer yıl hapis cezası istenen davada, savcılık dosyasına giren ve tecavüzü doğrulayan doktor raporları, fotoğraflar ve sanık Kadir İstekli'nin suçunu defalarca itiraf ettiği ses kaydı dökümleri gibi delilleri görmezden gelen tecavüz aklayıcıları, mağdurun yine aynı cemaate üye olan kardeşlerinin ""Yaa onun zaten psikolojisi bozuk"" şeklindeki açıklamalarına itibar etmeyi tercih ederlerken, pisliğin üzerini geleneksel ""dinimize saldırıyorlar!"" savunmasıyla örtme gayreti de iğrençlik mücadelesinde bu ekibe şimdilik avantaj sağlamış gibi görünüyor.

Sanki ortada yargıya intikal etmiş bir dava, deliller ve bizzat çocukken yıllarca tecavüze uğradığını söyleyen bir mağdurun şikayeti yokmuş da bütün bunlar bir gazetecinin kendi iddialarıymış gibi davayı haber yapan gazeteciye saldıran AK Troller ve Havuz Medyası'nın geriden başlamalarına rağmen son düzlükte yaptıkları atakla öne geçmeyi başardıkları mücadelenin önümüzdeki günlerde bunlardan cesaret alan sanığın da üste çıkmaya çalışmasıyla daha da kızışması bekleniyor.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=409377
ZT0242,"''Oy verdiğim adam ülkeyi batırdı'' Demeye Dili Varmayan Muzaffer İcek(67), ''Hep bu marketler şaapıyor'' Yalanını Son 4 Yılda 8. Kez Yiyor. Mecburen...","Enflasyonda baz etkisiyle yaşanacak 2-3 aylık matematiksel gerilemeyi fırsata çevirerek piyasaya baskı yoluyla fiyatları kontrol etmeye çalışan AKP-MHP koalisyonu, son 4 yılda 8. kez ""Hep bu hain marketler şaapıyor"" kampanyası başlatırken, aynı numarayı yemeye hazırlanan Muzaffer İcek(67) cephesinde heyecan bu kez daha sönük.

Akşam saatlerinde bir kez daha A Haber'de zabıtaların marketlerde fiyat etiketi denetimlerini izleyerek ortalama 6 ayda bir kendisine verilen ""Hain marketler fırsat buldukça zam yapıyor ama bakın AKP sizin için fiyatları nasıl da indirmeye çalışıyor"" mesajını başarıyla alan İcek, ""Yanlış anlaşılmasın, 'madem bunlar fahiş fiyat uyguluyor o zaman pazarda neden daha ucuz değil? Tarım Kredi Kooperatifi niye aynı fiyata satıyor? Her şeyin fiyatı yerinde duruyor da bir tek marketler mi zam yapıyor?' diye soracak kadar aklım var hala. O kadar bunamadık daha çok şükür ama işte insan kendine yediremiyor. Mecbur soruları yutup kendimizi avutuyoruz bunlar sayesinde"" derken, gururunu kurtarmasına yetecek kadar kendisini ikna eden A Haber çalışanlarına teşekkür etmeyi de ihmal etmedi.

Kasaptan et, marketten peynir alamaz hale gelmesinin sorumlusu olarak iktidar haricinde herhangi bir kişi ve kurumu suçlamaya hala hazır olduğunu ancak özellikle son 1 yıldaki kira, elektrik ve doğalgaz zamlarından sonra işinin giderek daha zor hale geldiğini belirten deneyimli emekli, ""Açlıktan mı, soğuktan mı, yoksa bu televizyon açıkken kaç paralık elektrik yakıyor diye düşünmekten mi bilmiyorum ama bir motivasyon düşüklüğüm var. Ha yine de iyi kötü bu hain market, cehape zihniyeti, ekonomik saldırı şeylerini falan yiyorum tabii. Yemeyip napıcam? Bu yaştan sonra kendim ettim kendim buldum diyecek halim yok"" sözleriyle her şeye rağmen kararlı duruşundan taviz vermediğini vurguladı.

Oy verdiği adamın berbat tarım ve hayvanclılık politikası sonucu Türkiye'nin temel gıda maddelerinin çoğunu dolarla ithal etmek zorunda kaldığını, daha berbat ekonomi yönetimi sonucu da o gıdayı almak, taşımak ve saklamak için ihtiyacı olan doları son 1 yılda 2.5 kat artırıp enflasyonu %20'lerden %180'lere fırlattığını bilmiyormuş gibi yapma politikasını elinden geldiğince sürdüreceğini sözlerine ekleyen İcek, yetersiz beslenme nedeniyle ölmediği ve fatura borcu yüzünden elektriği kesilmediği sürece A Haber izleyip marketlere, halcilere, dış mihraklara ve cehape zihniyetine saydırmaya devam edeceğinin teminatını verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=409298
ZT0243,"İstanbul Taksicileri, Müşteriye İt Gibi Davranma Hakları İçin Ayakta...","Dün akşam Şişli'de toplanıp İstanbul Büyükşehir Belediyesi'nin önüne giderek eylem yapan taksiciler, müşterilere it gibi davranma hakları için seslerini yükseltti. İBB'nin uzun uğraşlar sonunda aldığı 2000 yeni taksi kararını ve kendilerine kesilen cezaları protesto eden taksiciler, Türk müşteri almaya zorlandıklarını ve mesafe seçme özgürlüklerinin ellerinden alındığını belirterek ""Böyle giderse kontak kapatırız"" tehdidinde bulundular.

Protesto eyleminde bulunan grup adına basına konuşan Taksici Salih Ağabal, ""Burada sadece biz taksicilerin değil, müşterilerin de şiddetle karşı çıkması gereken bir durum var. Bu işin esas zevki her taksi çağırdığında 'İnşallah beni Arap falan sanır da durur. Allah nasip eder de tipimi ve gideceğim mesafeyi beğenirse beni taşıma lütfunu gösterir' diye dua etmekten, 'acaba bozuk param çıkmadığı için dayak yer miyim? Tipimi fazla beğenirse tacize uğrar mıyım?' tedirginliğini yaşamaktan, beni trafiğe soktun diye surat edilip yüzüne sigara dumanı üflenmesinden geçer. Bu bir kültürdür, gelenektir"" sözleriyle tüm İstanbulluları kendilerine destek vermeye çağırdı.

Taksicilerin Türk müşteri almadıkları konusundaki şikayetlere de değinen Ağabal, ""İstanbul bildiğiniz gibi bir turizm şehri. Gelen turist her elini kaldırdığında taksi bulacak ki ülkemizden memnun ayrılsın. Şimdi biz yabancı dururken Türkleri taşırsak o adam bir daha gelir mi? Senin önceliği ülkemize misafir olarak gelmiş bir Arap'a vermen gerekirken bir de utanmadan beni İBB'ye şikayet ediyorsun. Nerede kaldın senin misafire hürmetin?"" diyerek, ısrarla taksiye binmeye çalışan Türklerin, Türkiye turizmine ve ekonomisine darbe vurmaya çalışan bölücüler olduğuna işaret etti.

Ağabal'ın açıklamalarına taksiciler de alkışlar ve ""Cebinde dolar olmayan sktrsin otobüse binsin"" sloganlarıyla destek verirken, basın açıklamasına ""İstanbul taksiciliği ve korunması gereken değerleri"" başlıklı barkovizyon gösterisiyle sona erdi. ""Yalnız değişim saati, o yöne gidemem ben""den ""Seni ben metro durağına bırakayım, oradan tramvaya aktarma yap""a kadar çeşitli taksi geleneklerinin art arda ekranlara geldiği barkovizyon gösterisi izleyenlere duygu dolu anlar yaşattı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=409268
ZT0244,Spotify'dan Türk Kullanıcılara Sert Ultimatom: ''Uzi dinleyenler 48 saat içinde kendilerini ifşa etmezlerse tek tek isimlerini yayınlayacağız...'',"2022 istatistiklerini yayınlayan dijital sesli yayın platformu Spotify, bu yıl Türkiye'de en çok dinlenen sanatçı olan Uzi'nin sosyal medyada paylaşılan hiçbir kişisel listede görünmemesine sert tepki gösterdi.

Her yıl kullanıcılarının heyecanla beklediği ‘Spotify Wrapped' listesi kapsamında 2022'nin en çok dinlenen müziklerini ve podcast’lerini açıkayan şirket, Türkiye'de en çok dinlenen sanatçının Uzi olduğunu duyurmuştu.  Uzi'yi yine rap sanatçıları olan Çakal, Ezhel, Lvbel C5 ve Sefo takip ederken, listedeki isimlerden neredeyse hiçbirinin sosyal medyadaki ""bu yıl en çok ne dinledim"" paylaşımlarında yer almaması kafaları karıştırdı.

Konuyla ilgili olarak Spotify'den yapılan açıklamada, Türk kullanıcıların sosyal medyada paylaştıkları kişisel wrapped listeleri ile Türkiye'nin genel istatistikeri arasında önemli bir çelişki olduğuna dikkat çekilerek ""Atılan story'lere, tweet 'lere bakıyoruz, arada tek tük Ezhel dışında bizim listemizde ilk 5'e giren Rap'çilerin hiçbiri görünmüyor. Adeta Uzi diye biri hiç piyasaya girmemiş. Çakal'ın, Sefo'nun adını duyan bile olmamış. Lan kimse dinlemiyorsa bu adamlar nasıl zirveye yerleşti o zaman? Bizi niye yalancı durumuna düşürüyorsunuz?"" ifadelerine yer verildi.

""Acaba biz bir hata yapmış olabilir miyiz?"" diye Türkiye genel listesini 3 kere kontrol ettiklerini ancak kendi hesaplamalarında herhangi bir soruna rastlamadıklarını belirten Spotify yönetimi, ""Bu iş artık şirketimizin itibarını sarsan bir boyuta geldi. Uzi dinlediyseniz dinlediniz, bunda utanacak gocunacak bir şey yok..Şimdi ya herkes ne dinlediğini dürüstçe, mertçe sosyal medyada paylaşsın ya da biz üşenmeyip tek tek açıklayacağız. Hodri meydan!"" sözleriyle Türk kullanıcılara gerçek wrapped sonuçlarını açıklamaları için 48 saat süre tanıdı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=409210
ZT0245,"Hazine ve Maliye Bakanlığı, 6 Ayda 1 Seçim Yapıp Araplardan Para Dilenmeye Dayalı Yeni Ekonomik Programı Tanıttı: Kalıcı Taşıma Su Modeli","Rusya, Katar, Suudi Arabistan ve Birleşik Arap Emirlikleri'nden her ay birinin yolladığı 5-10 milyar dolarla önümüzdeki seçime kadar batmadan idare etme mücadelesini sürdüren AKP'de bu sistemin kalıcı hale getirilmesi için düğmeye basıldı.

Konuyla ilgili olarak Hazine ve Maliye Bakanlığı'ndan yapılan açıklamada, AKP'nin iktidarda kalabilmesi için Arap ülkeleri ve Rusya'nın yolladığı paraların şu ana dek en az 2 kere temerrüte düşmesi gereken Türkiye ekonomisini iyi kötü bir şekilde Aralık ayına kadar  getirdiğine dikkat çekilirken, söz konusu ülkelerden sağlanan dış kaynak akışının önümüzdeki yıllarda da sürmesi için alınan kararlar kamuoyuyla paylaşıldı.

Kalıcı Taşıma Su Modeli (KTM) adı verilen program çerçevesinde ülkenin 6 ayda bir seçime götürüleceğini belirten Bakan Nebati, ""Kredi notumuz itibariyle normal bir yoldan ülkeye kaynak bulmamız imkansız gibi bir  şey. O yüzden  her seçimin çok kritik olduğunu belirterek Rus ve Arap dostlarımızdan bize bir miktar para ateşlemelerini rica edeceğiz. Artık Suriye ve Mısır dahil her konuda onların suyuna gittiğimiz için fazla sıkıntı çıkarmadan en azından şimdi olduğu gibi iflas ilan etmememize yetecek kadar bir parayı yollamaya sıcak bakacaklardır. Haa olur da onlar duruma uyanırsa yanaşacak başka bir paralı ülke bularak o şekilde de devam ettirebiliriz. Ne bileyim Çin olur, Malezya olur biri olur yani. Taşımasu kulağa Japonca gibi geldiği için bakın orası bile mümkün. Artık gittiği yere kadar"" sözleriyle Yeni Ekonomik Programı tanıttı.

Nebati, Kalıcı Taşıma Su Modeli'nin ismiyle ilgili eleştirileri de vizyonsuzluk olarak gördüğünü ifade ederken ""Bize diyorlar ki ülkeyi yatırım yapılamaz hale getirdiniz, şimdi seçime kadar taşıma suyla değirmen döndürmeye çalışıyorsunuz. Programın ismini de zaten onlara nazire olsun diye bu şekilde koyduk. Buyrun o zaman size taşıma suyu devir daim haline getirecek mükemmel bir proje. Bakalım buna ne kulp bulacaklar?"" diyerek laf değil icraat ürettiklerini vurguladı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=409156
ZT0246,"Taksici, Doğru İnsanı Bulana Kadar Arabasına Kimseyi Almamaya Kararlı...","İstanbul Beşiktaş'ta Konfor Taksi Durağı'na bağlı olarak mesleğini sürdüren taksici Murat Türcüler(36), o doğru insanı bulana kadar arabasına kimseyi almamak yönündeki kararlı duruşunu sürdüreceğini açıkladı...

12 yıldır taksicilik yaptığını ve bugüne dek yanlış insanları aracına aldığı için çok canının yandığını belirten Türcüler, ""İster kalpsiz desinler, ister ukala desinler hiç umurumda değil. Benim artık daha fazla üzülmeye, kırılmaya gücüm kalmadı."" derken, doğru insanı bulana kadar gerekirse bir ömür boyu bekleyeceğinin altını çizdi.

""Çok müşteri hiç müşteri demekmiş. Anladım...""

Geçmişte neredeyse her elini kaldırana arabasının kapılarını açtığı bir dönem olduğunu ve bunun acısını yıllarca çektiğini ifade eden kederli taksici, artık ""ben sana para vereyim, sen de beni istediğim yere kadar götür"" şeklinde yüzeysel ilişkiler istemediğini söyleyerek şöyle devam etti:

""Gençtik, cahildik, kanımız kaynıyordu. Bir yandan da tabii talibimiz çok olunca ister istemez insan şımarıyor. O müşteri senin bu müşteri benim daldan dala atladım yıllarca. Ne yalan söyliym o zamanlar güzel geliyordu ama işte insan ruhunun örselendiğini sonradan fark ediyor. Çok müşteri hiç müşteri demekmiş, geç de olsa anladım. Artık eski Murat yok. Kendim için temiz bir sayfa açtım ve İstanbulluların da benim bu kararıma saygı duymalarını bekliyorum...

Türcüler, yok hava yağmurluydu, yok yaşlıydı, yok acil işi vardı, yok ağır yaralıydı diye acıyarak bir çok insanı taksisine aldığını ve sonuna yine yalnız kalanın kendisi olduğunu belirtirken, ""Acıma, acınacak duruma düşersin derler ya gerçekten çok doğru bir laf. Epeydir 'ölüyorum hastaneye yetiştir beni' diyeni bile 'orası bana ters abicim, siz en iyisi metro'ya binin daha hızlı ölürsünüz' diye geri çeviriyorum. Bir yerden sonra artık kalbiniz nasır kaplıyor çünkü"" sözleriyle bu saatten sonra arabasına kolay kolay birini alabileceğinden kuşku duyduğunu da sözlerine ekledi.

""Her şeye rağmen onu bekleyeceğim...""

Açıklamaları sırasında sık sık uzaklara dalan ve sigarasından derin nefesler çeken Türcüler, ""Ama yine de insan umut etmeden de yaşayamıyor be. 18 milyonluk koca şehir yani. Elbet senin arabana binmeyi hak eden biri vardır Murat diye avutuyorum kendimi. Kimbilir belki de yok öyle biri ama ben yine de bir gün o özel müşteri elini kaldıracak ve evet diycem işte bu. Her şeye rağmen bir gün o müşteriyle birbirimize bulacağımıza inanıyorum, inanmak istiyorum...""  diyerek ne olursa olsun beklemekten vazgeçmeyeceğini ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=409104
ZT0247,Rapor: Gece Uyumadan Önce DM'den Yürümenin Bile Eski Tadı Yok...,"Ekonomik sorunlar ve ülke gündeminin boğuculuk düzeyi, Ozan Beyce(27)'nin en önemli moral kaynaklarından biri olan gece yatağa girdikten sonra bi yarım saat instagram'da takılıp 3-5 kişiye DM'den yürüme ritüelini de tehdit ediyor.

Bir süredir bu işi en ufak bir heyecan duymadan adeta bir görev gibi yaptığını belirten Beyce, ""Çoğu zaman sadece story'e bir alev yollayıp geçiyorum. Bırak komik bir şeyler yazmayı, gördü mü görmedi mi diye bakmaya bile mecalim yok."" derken, sadece DM'den yürüme heyecanıyla bile yaşama bağlandığı günleri özlediğini dile getirdi.

En kötü zamanlarda bile bir şekilde kendisini yaşama bağlayan bir ritüelin gelecek kaygısı, parasızlık ve ümitsizliğe yenik düştüğünü görmenin kendisini oldukça üzdüğünü de sözlerine ekleyen Beyce, ""Eskiden de çok param yoktu ama yürüdüğüm birinden yanıt gelme ihtimali o günkü bütün dertleri unuttuyordu bana. Sabah ilk iş düşen var mı diye telefonu elime alıp gelen kutusuna bakmak bile uyanmak için iyi bir nedendi. Şimdi ya biri olumlu yanıt verirse de buluşmak falan icap ederse diye ödüm patlıyor. Dışarıda en kötü 2 kahve içelim desek o hafta aç gezmem lazım. Birayai rakıya falan hiç girmiyorum bak. O iş zaten bitti..."" sözleriyle yaşadığı psikolojik çöküntüyü dile getirdi.

""Bugüne dek düşen 3 kişinin hatırı olmasa şimdiye çoktan bırakmıştım aslında. Bu ülkenin gençlerini DM'den yürümekten bile keyif alamaz hale getirenler umarım eserleriyle mutludurlar. Bir insan artık bundan daha fazla dibe batamaz çünkü"" şekilndeki sitemkar bir mesajla açıklamalarını sonlandıran Beyce, gelen kutusuna son bir kez göz attıktan sonra telefonu sessize alıp yastığın kenarına bırakarak geceye nokta koydu.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=409060
ZT0248,"Alışveriş Sitelerinden Ortak ''Şahane Kasım'' Kampanyası: Şimdi Alacağınız Her Şey, 1 Ay Sonraya Göre En Az %20 İndirimli!","Türkiye E-Ticaret Platformları Birliği, her yıl Kasım ayında düzenlenen geleneksel indirim şenliklerinin bu kez ortak bir kampanya ile tek çatı altında gerçekleştirileceğini açıkladı.

Her yıl farklı markalar ve alışveriş siteleri tarafından ""Muhteşem Kasım"", ""İnanılmaz Kasım"", ""Acayip Kasım"" gibi adlarla kutlanan Kasım Ayı indirim şenlikleri için bu yıl birlikte hareket etme kararı aldıklarını açıklayan Türkiye E-Ticaret Platformları Birliği Başkanı Füsun Yaracılar, ""Şahane Kasım"" kampanyası hakkında bilgilendirmelerde bulundu.

""Şimdi kaça buluyorsan al, 1 ay sonra ödeyeceğinden ortalama %20 daha az öde"" sloganıyla gerçekleştirilecek olan Şahane Kasım kampanyasının iğneden ipliğe, beyaz peynirden temizlik robotuna kadar her üründe geçerli olacağını belirten Yaracılar, kampanyanın kullanıcılardan gelen geri bildirimlerle şekillendirildiğini ifade etti.

Yaracılar, ""Nerdeyse bütün ürünlerin altında '1 ay önce alacaktım, son anda vazgeçtim. Kafama s.çayım' ya da 'İyi ki 1 ay önce almışım, direkt %20 koymuşlar' şeklinde yorumlar mevcut. Şu an aslında ülkemizde sürekli olarak 'her şey 1 ay önceye göre %20 daha ucuz' kampanyası var. Bizim ekstradan bir indirim yapmamıza gerek yok, zaten pek imkan da yok."" sözleriyle kampanyanın ana temasını özetlerken, Şahane Kasım indirimlerini kaçıranların Şahane Aralık, Şahane Ocak, Şahane Şubat şeklinde uzayan diğer kampanyalardan faydalabileceğinin de müjdesini verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=408940
ZT0249,Hükümet Seçim Öncesi Kesenin Ağzını Açıyor: Önümüzdeki 6 Ayı Bir Şekilde Sağ Salim Atlatmayı Başaranlara Gazilik Maaşı Bağlanacak...,"Seçim öncesi kesenin ağzını açmaya hazırlanan AK Parti, ekonomik koşullara ve terör eylemlerine rağmen 2022’den bir şekilde sağ salim çıkarak 2023 Mayıs ayına kadar ulaşan vatandaşları ödüllendirmeye hazırlanıyor. Bakanlar Kurulu'nun bugünkü toplantısında gündeme alınan “Önümüzdeki 6 ay hayatta kalmayı başaranlara Gazilik unvanı verilmesi”yle ilgili düzenleme, önümüzdeki günlerde Meclis'te de görüşülecek.

Konuyla ilgili açıklama İçişleri Bakanı Süleyman Soylu'dan geldi. Soylu'nun kameralar karşısına geçmesiyle birlikte kendilerini yeni bir felaket haberine hazırlayan basın mensupları, ""Yok yok sakin olun ya. Bu sefer gergin bir durum yok arkadaşlar. En fazla Kılıçdaroğlu'na, LGBT'ye falan biraz sallarım o kadar"" açıklamasıyla rahatlarlarken, basın toplantısındaki endişeli hava da yerini merak ve heyecana bıraktı.

""Az buz bir iş değil""

Geride bırakmaya hazırlandığımız 2022'nin şu ana dek nerdeyse herkes için zor bir yıl olduğunu, önümüzdeki 6-7 aylık sürecin ise muhtemelen daha da zor geçeceğini belirten Soylu, az evvel sona eren Bakanlar Kurulu toplantısında da bu konunun gündeme geldiğini ve hükümet olarak bir şekilde sağ salim atlatmayı başaran vatandaşların küçük bir jestle ödüllendirmesi gerektiği yönünde ortak bir karara varıldığını açıkladı.

Soylu, seçime kadar geçecek süreç itibariyle özellikle büyükşehirlerde yaşayan ve sabah evinden çıkan bir vatandaşın, akşam yine aynı eve tek parça dönmesinin küçümsenemeyecek bir başarı olacağına dikkat çekerken, “Sen hem başını sokacak bir ev bul, hem faturalarını öde, hem iyi kötü karınını doyur üzerine bir de o eve her akşam sağ salim ulaş. Az buz bir iş değil bu arkadaşlar. Hükümet olarak bu dirayeti gösterenlere Gazi unvanını vermenin en uygun formül olduğuna karar verdik. Sonuna kadar hak ediyorlar, bizimkisi sadece o hakkı teslim etmek. Bakalım gerçi daha 7 ay falan var ama benim temennim mümkün olduğunca çok yurttaşımızın bu ünvanı alabilmesi"" sözleriyle de temkini elden bırakmama çağrısında bulundu.

Detaylar sızdı

Gazilik Unvanı ve maaşıyla ilgili düzenlemenin önümüzdeki günlerde netleşerek önerinin meclise getireleceği belirtilirken, tasarıyla ilgili detaylar da yavaş yavaş kulislere sızmaya başladı. Alınan bilgilere göre 2023 Mayıs ayına ulaşan vatandaşların üç ana gruba ayrılması planlanıyor.

Terör saldırısı, kaza veya afete doğrudan hedef olup yaralı kurtulanlar “A grubu Gazilik”, olay anında bölgede olup yara almadan kurtulmuş ama olayın şokunu yaşamış olanlar “B grubu Gazilik”, şans eseri o an orada olmayan ama bir sonrakine denk gelme ihtimali kuvvetli bir şekilde mevcut olanlar ise “C grubu Gazilik” unvanı alacak. Bu 3 gruba girmeyenler ise soğuktan ve açlıktan ölmemeyi başardıkları için en alt kademe olarak “D grubu Gazilik” sınıfında değerlendirilecek. Maaş derecesi ise A>B>C>D şeklinde ayarlanacak.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=408868
ZT0250,"Bu Kez Bitcoin'de Sadece 85 Dolar Batırabilen Mert Savuz(28), Son 1 Yılda Yaşadığı Fakirleşmeyi Avantaja Çevirdi...","Geçtiğimiz yıllarda kripto para piyasasındaki kayıpları biner dolarlık birimlerle ifade edilen Mert Savuz(28), son 1 yılda TL'deki aşırı değer kaybı ve yüksek enflasyon sayesinde önceden fakirleşerek son yaşanan sert düşüşü ucuz atlattı...

Kripto para piyasasında 2 gündür yaşanan sert düşüşle birlikte kayıplar %30'u aşarken, 300 dolarlık yatırımı 215 dolar seviyelerine gerileyen Savuz, çöküşe en fakir zamanlarından birinde yakalanmanın buruk sevincini yaşıyor. ""Allah korusun 3-5 sene önce olsa şimdi 2 günde en az 2000 dolar falan batırmıştım. Ki zamanında batırmışlığım da var, o acıyı biliyorum"" diyen Savuz, erken davranıp kendisini kripto para piyasasından önce batırarak bu kez büyük kayıplar yaşamasının önüne geçen AKP yönetimine teşekkür borçlu olduğunu ifade etti.

""1 saat içinde sadece DOGE'de 1500 dolar kazanıp 2000 dolar geri kaybettiğim günler oldu. Bak totalde 3500 dolarlık hacimden bahsediyorum. Şimdi öyle bir şey olsa çok net kalp krizi geçiririm. Çok şükür artık orta sınıf değil bariz fakir olduğum için o kadar fazla fakirleşemiyorum. Gerçekten de her işte bir hayır var"" diyen Savuz, şu an geleceğe dönük en ciddi yatırımlarının zam gelmeden 2-3 şampuan, diş macunu ve bir kaç litre zeytinyağı daha fazla almak olduğunu da sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=408787
ZT0251,"Sağlık Bakanlığı'ndan Rahatlatan Açıklama: Sinir Hastası Değilsiniz, Sefalet Endeksinde Dünya 1.'si Olan Ülkenin Vatandaşısınız...","Özellikle son 1 yılda aşırı öfke ve kaygı şikayetleriyle hastanelere başvuran kişi sayısındaki patlamayla ilgili olarak Sağlık Bakanlığı'ndan vatandaşları rahatlatacak bir açıklama geldi. Bakanlık'tan yapılan açıklamada, söz konusu şikayetlerle devlet hastanelerine başvuranların tamamımının orta ve alt gelir grubuna dahil olduğu belirtilerek, ""İstisnali vakalar olmakla birlikte bu vatandaşlarımızın sinirli ve kaygılı olmalarından daha doğal bir şey olamaz. Bu bir rahatsızlık değil, tam tersine hala sağlıklı işleyen bir beynin işaretidir"" ifadelerine yer verildi.

""Sinir hastası değilsiniz, fakirsiniz""

Türkiye'nin an itibariyle sefalet endeksinde dünya 1.'si, enflasyonda dünya 4.'si olduğuna dikkat çekilen açıklamada, ""Temel ihtiyaçlarını dahi gideremez hale düşmüş, geliri Bangladeş, giderleri Belçika seviyesinde olan bir insanın zaten normal şartlar altında sinirli olması gerekir. Kazara 1000 liralık ek bir masraf çıksa o ay açlıktan ölme ya da sokağa düşme tehdidi altında yaşayan birinin de aynı şekilde kaygılı olmasından doğal bir şey olamaz. Siz sinir hastası değilsiniz, aşırı derecede fakirsiniz. Bunlar ayrı şeyler"" denirken, hastanelerin psikiyatri servislerinin bu tarz lüzumsuz şikayetlerle meşgul edilmemesi rica edildi.

Açıklamada, aylık geliri Ekim 2022 itibariyle 22.000 TL'nin altında olduğu halde sinirli ve kaygılı olmayan vatandaşların esas akıl sağlığı tehdit altında bulunan kesim olduğuna da dikkat çekilerek, kendilerinde ya da yakın çevrelerinde bu tarz semptomları fark eden vatandaşların en yakın zamanda ilgili bir sağlık kuruluşundan randevu alması gerektiği belirtildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=408752
ZT0252,"Ekim Ayı Yıllık Enflasyonunu %85.5 Olarak Açıklayan TÜİK, Sosyal Medya Yasasına Karşı Tedbiri Elden Bırakmadı: ''Paylaşımlarımız mizahi amaçlıdır...''","Ekim ayı için yıllık enflasyonu %85,51, aylık enflasyonu %3,54 olarak açıklayan Türkiye İstatistik Kurumu'nun raporunda, yeni çıkan sosyal medya yasası nedeniyle alınan önlemler dikkat çekti. Enflasyon raporunun başlığının altında ""Paylaşımlar mizahi amaçlı olup gerçeklerle ilgisi yoktur"" ibarelerine yer verilirken, yapılan değişiklik yasadaki ""halkı yanıltıcı bilgiyi alenen yayma"" suçuna karşı alınan hukuki bir önlem olarak değerlendirildi.

Konuyla ilgili olarak TÜİK Sözcüsü İlhami Kuruyazcılar tarafından açıklamada, TÜİK paylaşımlarının halihazırda uzunca bir süredir mizahi bir amaç güdülerek yapıldığı belirtilirken, ""Yayınladımız raporların tek amacı birazcık mizahla bu sıkıntılı zamanlarda vatandaşımızın yüzünü güldürmek. Zaten kamuoyunda da algımız bu şekilde. O yüzden herhangi bir cezai işleme maruz kalmayacağımızı biliyorduk ama yine de bir devlet kurumu olarak formaliteden de olsa gereken hukuki önlemi almayı tercih ettik."" ifadelerine yer verildi.

Aynı dönemde tüketici enflasyonunu %157 olarak açıkladıklarına da dikkat çeken TÜİK Sözcüsü, ""Biz mesela bunu yazarken acayip eğlendik. Umarız okuyucularımız da bizim kadar eğlenmişlerdir. Yani zaten aklı başında hiç kimse tüketici fiyatlarının %157 arttığı yerde üretici fiyatlarının %85 artabileceğine ihtimal vermez. Bu ne demek? Bu kadar üretici 1 yıldır imal ettiğinin yarı fiyatına satıyor, memlekette herkes hayrına iş yapıyor demek. Ahahhaha yaa nerden aklımıza geliyor böyle şeyler bilmiyorum"" derken, önümüzdeki günlerde açacakları bir YouTube kanalıyla görsel mizahi içerik üretimine de başlayacaklarının müjdesini verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=408718
ZT0253,Tepkiler Sonuç Verdi: Türkiye'de Faaliyet Gösteren Yabancı Mafya Örgütlerine Kadroda En Az 3 Türk Bulundurma Zorunluluğu Geliyor...,"Son dönemde giderek daha fazla dikkat çeken ve aralarındaki anlaşmazlıkları genelde bir AVM'de, kimi zaman da sokak ortasında birbirlerini vurarak çözen yabancı mafya örgütlerine yönelik tepkiler sonunda sonuç verdi. Türkiye'nin başta Azerbaycanlı, Rus, Özbek, Kazak, Gürcistanlı, Çeçen, ve Sırp olmak üzere dünyanın dört bir köşesinden mafya örgütleri için bir cazibe merkezi haline gelmesi eleştirilere konu olurken, yerli mafyanın ihmal edildiği yönündeki iddiaları da gündeme getirmişti.

Konuyla ilgili olarak Bakanlık'tan yapılan açıklamada, Türkiye'de faaliyet gösteren yabancı mafya örgütlerine kadrolarında 3'ü asil, 2'si yedek olmak üzere en az 5 Türk bulundurma zorunluğu getirileceği belirtilirken, genç Türk yeteneklere sahada uluslararası örgütlerle birlikte oynama imkanı veren düzenlemenin aynı zamanda yerli ve milli mafyanın gelişimi için de önemli bir adım olacağına dikkat çekildi.

1 Aralık'tan itibaren yürürlüğe girecek düzenlemeyle, özellikle son dönemde yoğun şikayet konusu olan yabancı mafyaların AVM'leri çatışma sahası olarak kullanımlarına da sınırlandırma getiriliyor. Buna göre, hafta içi Salı ve Perşembe günleri sabah 10-12, öğleden sonra 14-16 saatleri arasında AVM'lerde hesaplaşmalarına izin verilecek olan yabancı mafya örgütleri, bu saatler dışında yaşanacak çatışmalar için 48 saat öncesinden AVM yönetimine başvurarak yazılı izin almak zorunda olacaklar.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=408691
ZT0254,Türkiye'ye Yolladığı 30 Milyar Dolardan Fazla Paraya Rağmen TCMB Rezervlerinin Azalmaya Devam Ettiğini Öğrenen Putin: ''Lan siz bu zamana kadar nasıl batmadınız?'',"Türkiye ekonomisine destek için Temmuz ayında Akkuyu Nükleer Santralinin 15 milyar dolarlık ödemesini vaktinden önce yapan ve 3 ayda kayıt dışı olarak da bir o kadar parayı Türkiye'ye yollayan Rusya Devlet Başkanı Vladimir Putin, TCMB rezervlerinin hala azalmaya devam etmesine sert tepki gösterdi.

Ekim ayının son haftasında TCMB swap hariç net rezervlerinin 2.5 milyar dolar daha azalarak eksi 58 milyar dolara indiğini akşam saatlerinde öğrenen Rusya devlet başkanı, ""Şu elimizin darlığında mümkün olduğunca  destek olmaya çalışıyoruz ama para yolladığımız gibi buhar oluyor. Koca koca oligarklar milyar dolarları yığdı oraya ama yine tık yok Siz napıyorsunuz olm bu kadar doları?"" sözleriyle şaşkınlığını dile getirdi.

""Hadi birileri 3-5 aradan payını aldı desek yine de geri kalanın 20 küsür milyar doların bilançoda görülmesi lazımdı. İbre oynamadığı gibi daha da eksiye girmişsiniz. Hayır o değil, demek o parayı da yollamasak eksi 80 milyar dolara falan gelecektiniz. Abi bir şey sorucam, siz bu zamana kadar nasıl batmadınız hakkaten?"" ifadeleriyle ekonomi yönetimine seslenen Putin, önünde Ukrayna'da askeri zafer kazanmak ve Erdoğan yeniden seçilsin diye Türkiye ekonomisini düze çıkarmak gibi iki zorlu görev olduğunu ancak şu an ilkinin ikinciye göre çok daha kolay göründüğünü de sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=408640
ZT0255,"Rapor: Yazın Düğünde Takılan 50 Gram Altın, Bu Kışı Ölmeden Atlatmak İçin Eldeki En Büyük Koz...","Geçtiğimiz temmuz ayında dünya evine giren Umut(30) - Ezgi(28) Öcekler çifti, önümüzdeki kışı soğuktan ve açlıktan ölmeden atlatma konusunda ümitlerini düğünde takılan yaklaşık 50 gram altın ve 400 Dolar'a bağlamış durumda.

Her ikisi de çalışan genç çift, şu ana dek 9 gram altını kendilerine kışlık giysi almak için harcadıklarını belirtirlerken, geri kalan birikimlerinin önümüzdeki 6 ay doğalgaz ve elektrik faturalarını ödeyip market masraflarını karşılama konusunda en önemli kozları olduğunu ifade ettiler.

En azından Nisan ayına sağsalim ulaşma konusunda oldukça kararlı olduğunu söyleyen Ezgi Öcekler, eşinin bir kaç kez dile getirmeye çalıştığı ""Aslında şu an tam borsaya girecek zaman. Altınların kalanını bozdurup bir kaç kağıt var onlara yatırs..."" şeklinde önerisini ""Bitcoin'de battığımız yetmedi borsaya mı geldi sıra? O altınlara dokunulmayacak!"" sözleriyle redderken, evlendikten sonra annesine benzeme hızına kendisinin de şaşırdığını sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=408606
ZT0256,Evde Oturmaya da Dışarı Çıkmaya da Parası Yetmeyenler İçin Yaklaşan Kış Öncesi Cazip Bir Alternatif: Tüm Yönleriyle Merdiven Boşluğu...,"Artan elektrik ve doğalgaz faturalarıyla birlikte evde hiçbir şey yapmadan oturmanın da dışarı çıkmak kadar pahalı hale gelmesiyle birlikte apartmanların merdiven boşlukları ideal yaşam alanları kimliğiyle giderek daha fazla sayıda vatandaş tarafından tercih ediliyor.

İçeriyle dışarının kesişim alanında yer alan merdiven boşlukları, özellikle yaklaşan kış öncesi barınma, aydınlanma ve ısınma ihtiyaçlarını oldukça düşük bir masrafla makul bir ölçüde karşılama noktasında güçlü bir fiyat/performans grafiği ortaya koyuyor.

Geçtiğimiz hafta apartman boşluğuna yerleşen Murat Çaykırı(29) da bu yeni trend sayesinde ekonomik olarak rahatlayan çok sayıda vatandaştan biri. Aynı apartmanda kiracı olarak bir evinin de bulunduğunu belirten Çaykırı, ""Tuvalet, banyo gibi ihtiyaçlarımı karşılamak ve arada üstümü değiştirmek için evi yine kullanıyorum ama onun dışında apartman boşluğundayım"" derken, bu sayede özellikle elektrik ve doğalgaz faturalarından önemli ölçüde tasarruf beklediğini ifade etti.

Evdeyken de korkudan kombiyi minimum derecede yaktığını, elektriği ise mecburi haller dışında kullanmamaya özen gösterdiğini ancak buna rağmen geçtiğimiz ay 310 TL elektrik, 430 TL de doğalgaz faturası geldiğini belirten Çaykırı, ""Zaten evin içi de aşağı yukarı apartmanla aynı ısıda gibi bir şeydi. Faturayı gördükten sonra 's.kerler böyle işi paramızla rezil oluyoruz' diyip radikal bi kararla buraya yerleştim. Şu an kombi komple vanadan ve şalterden kapalı. Bi ara gidip aboneliği de iptal ettircem. Elektrik tüketen tek alet buzdolabı. Bir de arada telefonu şarj etmek için prizi kullanıyorum. Onun dışında evle bir işim kalmadı. Artık bu kışı burada çıkarıcaz, sonrası Allah kerim"" sözleriyle yeni yaşam tarzına geçişinin öyküsünü aktardı.

Çaykırı, şu an yine aynı binada oturan 8 kişiyle birlikte mediven boşluğunda kaldıklarını ve aralarına her gün yeni dairelerin eklendiğini belirterek, artan nüfusla birlikte hem ısınmanın daha kolay hale geldiğini hem de komşuluk ve imece kültürlerini yeniden keşfettiklerini ifade etti. Genelde orta sınıf ailelerin yaşadığı 36 dairelik apartmanın adeta küçük bir köy haline geldiğini söyleyen Çaykırı, şöyle devam etti:

""Her işte bir hayır var derler ya gerçekten de öyle oldu. Yıllardır aynı binada yaşayıp da varlıklarından bile haberdar olmadığım insanlarla tanıştım. Her gün sırayla birimizin evinde çay demleniyor onu içiyoruz. Aramızda para toplayıp çekirdek alıyoruz. O akşam bir maç falan varsa bir kişinin cep telefonundan hep beraber izliyoruz. Sohbet muhabbet derken inanın vakit nasıl geçiyor anlamıyorum. Baharda işallah sitenin bahçesine domates biber falan ekerek de bu işi bir adım daha öteye taşımayı planlıyoruz. Bazen keşke ekonomimiz daha önce çökseymiş de bu güzel insanları daha erken tanısaymışım dediğim bile oluyor inanın...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=408559
ZT0257,Kışlık Mont Fiyatlarındaki Aşırı Yükselişin Ardından İkinci El Ayı Kapanı Piyasası Son 300 Yılın En Parlak Dönemini Yaşıyor...,"Ortalama 1500-2000 TL arasını bulan kışlık montlar, bir kaç yüzyıldır durgunluk yaşanan ayı kapanı piyasasını eski parlak günlerine geri döndürdü. 2. el satış sitelerinde 250 ila 400 TL arasında satılan ayı kapanları yoğun bir ilgi görürken, kış mevsimi iyice kendini göstermeden kendilerini soğuktan koruyacak bir kürk temin etmeye çalışan vatandaşlar arasında ormanlık alanlarda da tatlı bir rekabet yaşanıyor.

Geçen hafta internetten aldığı ay kapanını İstanbul Avrupa Yakasın'da bulunan Belgrad ormanına kuran Aydın Suyeciler(36), ""1500 Liradan aşağı mont bulamayınca arkadaşlarımın önerisiyle böyle bir işe giriştim. Kapana 250 lira, kapana koymak için aldığım tavuk ciğerine de 70 lira verdim. Hedefim öncelikle ayı yakalamak ama daha ufak ebatta bir kürklü hayvan, tilki milki bi şey düşer düşerse o da olumlu. Hiç değilse çocuğa bir mont çıkar"" sözleriyle umutlu bekleyişinin sürdüğünü ifade etti.

Bütçesine göre bir ayı kapanı bulamayınca evde Youtube videoları izleyerek kendi imkanlarıyla bir kapan yaptığını belirten Gözde Baysak(24) ise fırsatçılardan şikayetçi. ""İlk baktığımda 150 lira olan kapan en son 400'e kadar çıkmıştı. İnsanımız maalesef bu piyasayı da kirletti."" diyen Baysak, devletin 2. el ayı kapanı piyasasına acilen müdahale etmesi gerektiğine dikkat çekti.

Konuyla ilgili olarak görüşlerine başvurduğumuz İstanbul Orman Bölge Müdürlüğü yetkilileri, kapanların piknik alanlarından uzak yerlere kurulması konusunda vatandaşları uyarılarda bulundular. Özellikle son dönemde kapana yakalanan piknikçi vakalarında gözle görülür bir artış yaşandığını söyleyen Orman Bölge Müdürü Halit Yeşengül, ""Zaten İstanbul il sınırları içindeki sınırlı sayıdaki ormanlık alanda ayı yaşadığına dair herhangi bir bulgu da yok elimizde ama vatandaşlarımız maalesef sosyal medyadaki kulaktan dolma söylentilere inanıp bu kapanları kuruyorlar. Bolu civarına falan gitmeniz lazım onun için"" derken, umut tacirlerine itibar edilmemesi gerektiğini ifade etti

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=408495
ZT0258,"Yönettiği Madende 8 İşçinin Ölümü Nedeniyle Hapis Cezası Alıp, Ona Rağmen Türkiye Taşkömürü Kurumu Müdürü Yapılan Kazım Eroğlu: ''Kader planımda müdür olmak varsa demek...''","2013 yılında yöneticisi olduğu Kozlu müessesinde 8 işçinin ölümü nedeniyle aldığı 4 yıl hapis cezasının 24 bin 300 TL'lik para cezasına çevrildiği, 24 aya bölünen taksitler bitmeden de genel müdürlüğe terfi ettirildiği ortaya çıkan Türkiye Taşkömürü Kurumu (TTK) Genel Müdürü Kazım Eroğlu'ndan açıklama geldi.

Bartın'da 41 madencinin hayatını kaybettiği facianın ardından madendeki risk konusunda uyaran Sayıştay Raporu ve rapora rağmen işletmeci Hattat Holding tarafından alınmayan önlemler de gündeme gelirken, madeni denetlemeyle yükümlü Türkiye Taşkömürü Kurumu Genel Müdürü'nün de maden kazasından sabıkalı olduğu ortaya çıkmıştı.

Konuyla ilgili olarak yaptığı açıklamada, daha yargılanması sürerken 2018'de TTK Genel Müdürü yapılması ve hapis cezası almasına rağmen koltuğunda kalmaya devam etmesinin madenciliğin fıtratında olduğunu belirten Eroğlu, ""Bu iş maalesef böyle. Madencilik kader ağırlıklı bir sektör. Bakınca normal şartlarda benim şu an cezaevinde olmam, hadi diyelim ondan yine bir şekilde yırttım, hayatım boyunca hiçbir madenin yakınına bile yaklaştırılmamam lazım ama bulunduğum konumu görüyorsunuz. Demek ki benim kader planımda da TTK genel müdürü olmak varmış. Ne kadar uğraşsak da boş..."" derken, inançlı bir insan olarak kendisine düşenin alın yazısını kabullenmek olduğunu ifade etti.

""Anadolumuzda güzel bir söz vardır. Olacakla öleceğe çare bulunmaz derler. Bu son olayda da bunun bire bir örneğini yaşadık. Ne kadar önlem alsak da 41 arkadaşımızın ölümüne çare olmadığı gibi, benim TTK Genel Müdürü olmama da karşı koymak mümkün değil. Şurada ne yazıyorsa o..."" diyerek alnını işaret eden Eroğlu, istifayı düşünüp düşünmediği şeklindeki bir soruyu ise ""Bir defa bizde istifa olmaz, görevden affını istemek olur. Ayrıca hadi diyelim düşündüm, benim cüzzi irademle düşünmemden ne olur? Kaderimde yazılmadıysa istifa dilekçesini bile dolduramam ki"" sözleriyle yanıt verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=408431
ZT0259,Konaklama Vergisinde Kapsam Genişliyor: Çadır ve Karavanların Ardından Yatıya Kalan Misafirlerden de Vergi Alınacak...,"Hazine Ve Maliye Bakanlığı Gelir İdaresi Başkanlığı, 1 Ocak 2023 tarihinde yürürlüğe girecek. konaklama vergisinin kapsamıyla ilgili kamuoyunu bilgilendirdi. Bakanlık'tan yapılan açıklamada, ilk önce otel, motel, ve pansiyonlarda yapılacak konaklamalar için alınacağı açıklanan verginin kapsamı genişletilerek karavan ve çadır konaklamaları da dahil edilirken, son anda yapılan bir değişiklikle yatılı misafirlerin de konaklama vergisine dahil edildiği belirtildi.

Konuyla ilgili olarak basının sorularını yanıtlayan Gelir İşleri Daire Başkanı Muzaffer Taycanlı, ev sahibinin yatıya kalan misafir ya da misafirler için yaptığı harcama giderlerinin (ikram, çay, fırın, doğalgaz, ocak, tüp, elektrik, misafirlerin tuvalet kullanımındaki elektrik ve su harcamaları vb.) %2 oranında vergiye tabi olacağını ifade etti.

""Burada bir istisna yapmamız diğer vergi mükelleflerine karşı haksızlık olacağı için bu şekilde bir düzenlemeye gidildi. Konaklamaysa bu da konaklama. Otelde ya da çadırda kalan adamın ne suçu var?"" sözleriyle vergide herhangi bir anormallik olmadığının altını çizen Taycanlı, ""yatılı misafirlerin takibi nasıl yapılacak?"" şeklindeki soruya da İçişleri Bakanlığı'nın gerekli düzenlemeleri yapacağını belirterek yanıt verdi.

""Orada ev sahibine tıpkı otellerdeki gibi bir beyan zorunluluğu getirilebilir. Eve şu kadar kişi gelecek şu kadar süre kalacak şeklinde... Sürpriz bir misafirse ertesi gün de yapılabilir beyan... Tam bilemiyorum ama istenirse bir yolu bulunur yani. Bütçe açığı olmuş 300 milyar TL, sırf KKM'ye 200 milyar TL para lazım. Bunlar bir şekilde ödenecek"" diyen Taycanlı, 6 yaşından küçük yatılı misafirlerin ise vergiden muaf tutulacağının müjdesini verdi.

Taycanlı, bir başka soru üzerine misafir ve ev sahibinin aynı yatağı paylaştığı durumların vergide herhangi bir istisna yaratmayacağını belirterek, ""Açıkçası zaten en çok geliri de onlardan bekliyoruz. Yoksa bu zamanda kim yatılı misafir kabul eder? Hatta verginin ilk adı takılma vergisiydi de fazla yüzgöz olmamak için yatılı misafir olarak değiştirdik..."" ifadelerine yer verdi.

(EnginRocks Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=408351
ZT0260,Akbank'tan Teknik Sorun Açıklaması: ''Bu sefer borcunuz fazla göründü ama bir dahakine paranız 2'ye de katlanabilir. Biz buna Sürprizli Bankacılık diyoruz...'',"Teknik bir sorun nedeniyle çok sayıda müşterinin kredi kartlarında mükerrer harcama ve fazladan borç görünmesiyle ilgili olarak Akbank'tan beklenen açıklama geldi.

Akbank kredi kartı ekstrelerinde harcamalardan bazılarının ikişer kere yapıldığını ve bunun sonucu olarak borçların olduğundan fazla görünüp kart limitlerinin tükendiğini tespit eden kullanıcıların şikayetiyle olay ortaya çıkarkan, cumartesi günü boyunca devam eden sorunla ilgili Akbank cephesinden açıklama geldi.

Açıklamada bu kez bir talihsizlik sonucu fazladan borç göründüğüne ancak yine benzer bir teknik sorunla hesaplara fazladan para yatırılmasının da gayet mümkün olduğuna dikkat çekilerek, ""Nasıl ki kredi kartı harcamaları 2 kere işlendiyse, örnek olarak hesabınıza yapılan bir EFT de 2 kere işlenebilir. Ya da karşı taraf TL yollar ama biz onu dolar olarak işleriz falan  mesela. Bakiyenizde 1000 TL görmeyi beklerken 2000 TL ya da 1000 dolar görmek hoş olmaz mı? İşte biz buna Sürprizli Bankacılık diyoruz."" ifadelerine yer verildi.

Tam olarak niyet bu şekilde olmasa bile uygulamanın bankacılığın soğuk ve monoton yüzüne yeni bir heyecan getirdiğine dikkat çekilen açıklamada ""Tamam şimdi bu fazladan borç yazma işi çok hoş olmadı ama onu bir şekilde düzeltiriz. Ama düşünün, yanlışlıkla hesabınıza ekstradan para yatırsak biz onu düzeltene kadar çekip rahatlıkla harcayabilirsiniz. İşin en güzel tarafı da teknik bir sorun olduğu için nerde ne zaman tekrarlanacağı hiç belli değil. Uygulamayı her açış ayrı bir heyecan, yeni bir fırsat"" denirken, sırf bu yüzden bile Akbanklı olmanın bir ayrıcalık olduğu vurgulandı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=408288
ZT0261,"Soylu'nun İddiaları, 2 Milyon Kaçak Afgan Tarafından da Doğrulandı: ''Biz de Türkiye'ye aynen böyle uçarak girdik. Yoksa sınırlar inanılmaz korunuyor...''","İçişleri Bakanı Süleyman Soylu'nun, Mersin'deki saldırıyı gerçekleştiren teröristlerin Türkiye'ye motorlu paraşütle 12-13 saat uçarak girdiği yönündeki iddiaları, sayıları 2 milyonu geçen kaçak Afgan göçmenler tarafından da doğrulandı. Konuyla ilgili olarak yaptığı açıklamada ""Eylemden önceki akşam saat 20.00 itibarıyla tam 12-13 saat paramotorla, paraşütlü motor var ya, motorlu paraşüt. Motorlu paraşütle beraber Tarsus'a geldiler. Tarsus'ta kıyıya yakın bir yere indiler, sabah saat 10.00'a doğru."" ifadelerini kullanan Soylu'nun iddiaları, kamuoyunda ""Türkiye'ye kaçak girmek için niye bu kadar zahmete girmişler ki?"" sorularına neden olmuştu.

Soylu'ya destek için bu sabah Zeytinburnu meydanında toplanan 200 kadar kaçak Afgan göçmen, kendileriyle birlikte geri kalan yaklaşık 2 milyon Afgan arkadaşlarının da Türkiye'ye buna benzer şekillerde havadan uçarak girdiklerini belirterek iddiaların tamamen gerçeği yansıttığını kaydettiler. Grup adına basın açıklamasını gerçekleştiren Fawad Saadadi, Türkiye'nin sınırlarının inanılmaz sıkı bir şekilde korunduğuna dikkat çekerek, ""Buraya gelirken neler çektiğimiz inşallah şimdi bir nebze anlaşılmıştır. Sanıyorlar ki 2 milyon kişi elimizi kolumuzu sallayarak sınırı geçtik. Yok öyle bir dünya."" ifadelerine yer verdi.

İmkanı olan Afganların motorlu paraşütle 1 hafta-10 gün boyunca uçarak sınırdan geçip İstanbul'a kadar geldiğini, olmayanların ise sınırın İran tarafından mancınıkla fırlatılmak suretiyle yine uçarak Türkiye'ye girip daha sonra ülke içine dağıldığını belirten Saadadi, ""Aslında bizim sayımız daha fazla olabilirdi ama mancınıkla fırlatılan bir kısmı düştüğü yerde kaldığı, paraüştle gelenlerin bazıları da rüzgara kapılıp Karadeniz'e falan uçtuğu için anca 2 milyon olabildik. Yürüyerek geçsek en az 4 milyonduk ama nereye geçiyorsun? Adamlar sınırda resmen kuş uçurtmuyorlar. İnsan uçuyor bir tek o da işte anca gece. Gündüz görürlerse keklik gibi indiriyorlar valla. Çok samimi söylüyorum, sınırları böyle korunan bir ülke dünyada yoktkalşildasşklda..."" derken, gülmesini engelleyemediği için bir süre açıklamalarına ara vermek zorunda kaldı.

Basın açıklaması devam ettiği sırada kamyon kasasından inen 60 kadar taze gelmiş Afgan'ın da katılımıyla daha da büyüyen topluluk, bir süre Süleyman Soylu lehine slogan attıktan sonra olaysız bir şekilde dağıldı.

(Mehmet Yavuz Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=408177
ZT0262,"Savaştan Kaçıp Gelen Ruslar'a, Türkiye'nin Seçim Dönemine Girdiği Anlatılmaya Çalışılıyor: ''Önümüzdeki 7-8 ay Ukrayna cephesi sizin için daha güvenli olabilir...''","Ülkelerinde ilan edilen seferberlikten kaçarak Türkiye'ye gelen Ruslar'a, Türkiye'nin seçim dönemine girdiği ve en azından bir süre düşündükleri kadar güvenli bir sığınak olmayabileceği anlatılmaya çalışılıyor. Konuyla ilgili olarak Seyahat Acenteleri Birliği'nden yapılan açıklamada, Avrupa ülkeleri kabul etmediği için mecburiyetten de olsa Türkiye'ye kaçmayı tercih eden Rusya vatandaşlarına teşekkür edilirken, ""Yani tabii adettendir biz yine hoşgeldiniz diyelim ama zamanlama konusunda biraz hata yapmış olabilirsiniz."" ifadelerine yer verildi.

Daha sonra vebal altında kalmamak için gelen Ruslar'a Türkiye'nin seçim dönemine girdiğini en baştan söylemeyi uygun bulduklarını belirten Seyahat Acenteleri Birliği Başkanı Yusuf Kündecik, şunları kaydetti:

""Neticede bileti biz satıyoruz bunlara. Bir çoğu da eskiden beri müşterimiz. İnsanlık hali, Türkiye'de 7-8 ay sonra seçim olacağını bilmiyor olabilirler. O dönemin bizde genel olarak biraz, nasıl diyelim, aksiyonlu geçtiğini şimdiden söylememiz lazım ki yarın öbürgün yolda yürürken yanı başlarında bomba falan patladığında ya da oturdukları kafe artık IŞİD mi olur PKK mı olur Taliban mı olur El Kaide mi olur birileri tarafından basıldığında gelip bizi niye uyarmadınız demesinler. Tabii gönül ister işallah böyle şeyler olmasın ama yani bizde seçim süreci biraz şey... Biliyorsunuz işte...""

Hem yeni uçak bileti satışları esnasında, hem de hali hazırda Türkiye'ye kendileri aracılığıyla gelmiş olanları telefonla arayarak gerekli uyarıları yaptıklarını da sözlerine ekleyen Kündecik, ""En azından önümüzdeki 7-8 ay Türkiye'nin savaştan kaçmak için en doğru seçenek olmayabileceğini izah etmeye çalışıyoruz. Gürcistan'a falan da bi bakın isterseniz diyoruz."" derken seferberliğe katılıp Ukrayna cephesine gitmenin bile şu aşamada Ruslar için daha güvenli olabileceğini ifade etti.

""En azından orada kendinizi savunmanız için elinize bir silah verirler. Üzerinizde çelik yelek, kask falan olur. Tabii bunları ülkemizde de temin edip sokağa çıkarken giyebilirsiniz ama bu sefer de güvenik güçlerimiz canlı bomba diye sizi etkisiz hale getirebilirler. Biraz riskli yani"" sözleriyle Ruslar'a yönelik uyarılarını yineleyen Seyahat Acenteleri Birliği Başkanı, uyarılara rağmen illa ülkemize gelecek olanları büyük ihtimalle kimsenin terör eylemi yapmaya zahmet etmeyeceği Yozgat, Bilecik, Bayburt gibi güvenli illere yönlendirdiklerinin de bilgisini paylaştı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=408085
ZT0263,Seferberlik İlan Edilince Soluğu Antalya’da Alan Ruslar’a Putin'den Sert Tepki: ''Lan ben oraya mı dedim?!'',"Ukrayna ile devam eden savaş sürecinde Rusya Devlet Başkanı Vladimir Putin'in kısmi seferberlik ilan edildiğini açıklamasının ardından bulabildikleri ilk uçakla ülkeden ayrılanların en çok tercih ettiği kentlerin başında Antalya gelirken, durum Kremlin cephesinde tepkiyle karşılandı. Konuyla ilgili olarak akşam saatlerinde bir basın toplantısı düzenleyen Putin, ""Seferberlik ilanımızın bazı vatandaşlarımız tarafından maalesef yanlış anlaşılmış olduğunu görüyorum. Lan ben size oraya mı gidin dedim? Ne alaka yani Antalya?"" sözleriyle Rus vatandaşlarından derhal ülkeye geri dönmelerini talep etti.

Oldukça sinirli olduğu gözlenen Rusya Devlet Başkanı, seferberlik ilanında spesifik olarak bir ülke belirtilmemiş olduğu için bazı vatandaşların durumu kendilerine göre yorumladığına işaret ederken, ""Bir de yüzsüz yüzsüz diyorlar ki işte efendim suç sizin, neresi için seferber olacağımızı bize net bir şekilde söylemediniz. Olm siz uzayda mı yaşıyorsunuz? Aylardır Alanya Maxim Gold Resort Otel'le mi savaşıyoruz biz? Adamı delirtmeyin bak zaten yakmışım gemileri yemin ederim bir füze de oraya yollarım"" ifadelerine yer verdi.

Putin, kahraman Rus evlatlarının seferberlikten kaçtığına kesinlikle ihtimal vermediğini ve olayın basit bir yanlış anlaşılmadan kaynaklandığına inanmak istediğini de vurgularken ""Dönebilen ilk uçakla dönsün. Dönemeyenler de orada Ukraynalı görürse Allah yarattı demeden kafa göz dalsın. İngiliz, Alman falan da olur. Bakın açık söylüyorum hepinizin instagramı bende var. Öyle havuza denize girdiğinizi, otel diskosunda Serdar Ortaç şarkısına story atanı görürsem yakarım!"" sözleriyle serferberlik kurallarının şu andan itibaren Antalya cephesinde de geçerli olduğunu ilan etti.

(Mehmet Yavuz Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=407988
ZT0264,Yatırımcılara Borsa'yı Tavsiye Ettikten 2 Gün Sonra Borsa'nın Tepetaklak Olması da Bakan Nebati'nin Cesaretini Kırmadı: ''Bu 3 Altcoin Ay'a gidecek!'',"11 Eylül'de Borsa İstanbul'daki yükselişi överek yatırımcıların güvenebileceğini açıklamasının ardından 2 gün sonra Borsa'nın tepetaklak olması, Hazine ve Maliye Bakanı Nebati'nin cesaretini kırmaya yetmedi.

Borsa İstanbul'u övdüğü günden beri BİST100 endeksinin %15, bankacılık endeksinin %40'a yakın değer kaybetmesi nedeniyle eleştirilerin hedefi olan Bakan Nebati, bugün YouTube kanalından yaptığı açıklamada ""Arkadaşlar öncelikle ben de çok üzgünüm ama size de elli kere söyledim, anlattıklarım kesinlikle yatırım tavsiyesi değildir. Burada eğlenme ve bilgilendirme amacıyla yayın yapıyorum. Sanki zorla paranızı borsaya yatırtmışım gibi konuşuyorsunuz"" sözleriyle yaşanan maddi kayıplarla ilgili herhangi bir sorumluluk kabul etmediğini belirtti.

Yatırımın aynı zamanda risk almak demek olduğunun altını çizen Bakan Nebati, ""Neyse evet belki hisseleri tepeden çok fena verdik elinize ama naapmıyoruz? Moralimizi bozmuyoruz arkadaşlar. Neticede yatırımcı olmak demek risk almak demek, yüreklerdeki çarpıntı demek. İşte biz o çarpıntıyı seviyoruz. Yüreği dayanmayan gitsin KKM'ye yatırsın."" derken, yeni yatırım tavsiyelerine geçmeden önce ""kanala abone olmayı ve videoyu beğenmeyi unutmayın"" uyarısını yinelemeyi de ihmal etmedi.

Kısa sürede en az 5x yapacak çok sağlam 3 tane altcoinle ilgili sağlam tüyo geldiğini söyleyerek yayına devam eden Nebati, ""Bunlar şu an dip yapmış durumda ama tepki rally'sinde kesin Ay'a gidecekler. Projeleri çok sağlam. Araştırdım ekipleri de çok iyi. Bir tanesi bu Luna'yı çıkaran adam hatta. Ben şimdiden yüklü miktarda girdim, sizin de kazanmanızı istiyorum"" sözleriyle heyecan yaratırken, coin'lerin isimlerini öğrenmek ve alım -satım sinyalleri için ücretli telegram kanalına abone olunması gerektiğini söyleyerek yayına son verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=407939
ZT0265,Ek İş Yapıp Eşten Dosttan Borç Alarak Önümüzdeki Kışı Ölmeden Atlatmayı Planlayan Caner Durcu(34) Cephesinde Kafalar Karışık: ''Acaba o şekilde ev mi alsam?'',"Enflasyonun TÜİK rakamlarına göre bile %100'ün üzerine çıkacağı önümüzdeki aylarda açlıktan ve soğuktan ölmemek için yaptığı ""Moto kuryelik yapsam, biraz da annemlerden falan borç alsam"" şeklindeki planla aynı zamanda TOKİ'den ev de alınabileceğini öğrenen Caner Durcu(34) cephesinde kafalar karışık...

Çevre ve Şehircilik Bakanı Murat Kurum'un, Sosyal Konut Projesi'ni tanıtmak için katıldığı canlı yayında, ""Asgari ücretliler hem kira, hem konut kredisini nasıl ödeyecek?"" sorusuna ''biraz eşinden, dostundan borç alarak, biraz belki ek mesai yaparak bu bedeli karşılayabilir'' şeklinde yanıt vermesi gündeme otururken, hali hazırda asgari ücretin 2 katını kazanırken bile bu kışı çıkarabileceğinden pek emin olamayan Durcu için durum daha da karmaşık bir hal aldı.

Geçen yıldan beri gelen %150'nin üzerindeki zamlarla birlikte kış boyunca sadece doğalgaz ve elektriğe ayda en az 2000 TL ödeyeceği kesin olan Durcu, ''E çarşıya pazara da kesin zam gelecek. Bi %20 de oradan girse benim en az 4000 lira daha bulmam lazım ki kışı çıkarabileyim. Şu an ortada öyle bir para yok ama bir şekilde bulacağıma inanıyorum. Yalnız işte ben o parayla kışın açlıktan ve soğuktan ölmemeyi planlıyordum"" derken, onun yerine TOKİ'den en iyi ihtimalle 3 sene sonra teslim alabileceği, dağ başında, her yeri dökülen ve muhtemelen orta büyüklükte bir depremde pert olacak bir ev için taksit ödemenin de fena bir fikir olmayabileceğini belirtti.

Hafta sonları moto kuryelik yapıp, o yetmezse de sağdan soldan borç bularak ek gelir yaratma planını tekrar gözden geçirmek zorunda kalabileceğini ifade eden Durcu, ""Hesaplarıma göre o şekilde kombiyi günde 2 saat yakıp ayda da yarım kilo kıyma, 12 yumurta, 4 paket makarna, 1 kilo bulgur ve 2 kilo patates tüketerek kışı çıkarabiliyordum. Hatta bu motokurye işi iyi giderse arada bi iki bira içme ihtimalim bile vardı ama bu TOKİ işi kafamı karıştırdı. Hay Allah ya nereden çıktı ki şimdi..."" sözleriyle hayatta kalmak ve ev sahibi olmak arasında yaşadığı zorlu ikilemi dile getirdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=407864
ZT0266,"Her Şey Yolunda Giderse 20 Yıl Sonra Okul Servis Ücretinin Maliyetini Çıkarmaya Başlayacak Olan Efe Ozan Eycen(6), İlkokula Başladı...","Yeni öğretim yılında ilkokula başlayan yaklaşık 1 milyon öğrenciden biri olan Efe Ozan Eycen(6), maliyetini çıkarma yolunda ilk adımı da atmış oldu. Her şey yolunda giderse yaklaşık 20 yıl sonra bu yılki okul servisi ücretinin maliyetini karşılamaya başlayacak olan minik Efe'nin okula başlama heyecanı gözlerinden okunurken, büyük ihtimalle ölü yatırım olduğunu henüz fark etmemiş olduğu ise dikkatlerden kaçmadı.

Aylık eğitim gideri olan 5500 TL'nin tamamını karşılayacak kadar para kazanması en iyi şartlarda bile 25 yıl sürecek olan Efe Ozan'dan beklentilerinin en azından servis ücretini çıkarması olduğunu belirten baba Onur Eycen, ""Okula verdiğimiz para o kadar koymuyor bak. Ondan zaten vazgeçtik, geri ödemesi imkansız gibi bir şey ama ama her ay servise 600 TL vermek gerçekten canımı sıkıyor. Onu bir şekilde geri alamazsak çok fena bilenicem ben bu oğlana... Hayır yani yaktığı benzine bile değmeyecek ben ona üzülüyorum"" sözleriyle şu aşamada zararı minimize etmeye odaklandıklarını ifade etti.

Oğullarının, ilkokul ve liseyi başarıyla bitirip, iyi bir üniversiteden mezun olup, şansı yaver giderek çok da vakit kaybetmeden bir işe girmesi durumunda bundan yaklaşık 18 yıl sonra aylık 350 ile 500 dolar arası bir para kazanmasının ihtimal dahilinde olduğuna dikkat çeken anne Özge Eycen ise konuya daha iyimser yaklaşan taraf oldu. Eşinin ""Bunu illa okula yollamamız şart mı ya? Bak Bill Gates falan hep okulu yarım bırakmışlar. Pandemide de hep uzaktan eğitim aldı çocuklar. Demek ki öyle de olabiliyor yani"" şeklindeki çıkışlarına rağmen geri adım atmadığını belirten Eycen, en azından ilk bir kaç sene çocuğun performansını görüp ona göre bir yol haritası çizmenin daha mantıklı göründüğüne işaret etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=407819
ZT0267,"Apple, Türkiye Piyasası İçin Özel Olarak Üretilen Boş iPhone 14'ü Tanıttı: ''Kılıf gibi düşünün...''","Dün gerçekleşen lansmanla dünyaya yeni iPhone 14'ün tanıtımını yapan teknoloji devi Apple, Türkiye pazarını da unutmadı. iPhone 14 lansmanının hemen ardından Türkiye pazarı için özel bir sunum gerçekleştiren Apple CEO'su Tim Cook,  Boş iPhone 14'ü Türk kullanıcıların beğenisine sundu.

iPhone 14'ün piyasaya sürülmesiyle eş zamanlı olarak Boş iPhone 14'ün de Türkiye'de satışa sunulacağını belirten başarılı CEO, tahmini satış fiyatı olarak 6000 TL civarında bir rakam öngördüklerlerini ancak döviz kurunun o günkü durumuna göre bu rakamın yukarı yönde oynayabileceğini ifade etti.

Cook, boş iPhone 14'lerin sadece kasadan ibaret bir model olduğunu ve bir çeşit kılıf gibi düşünebileceğini açıklarken, dış görünüş itibariyle normal iPhone 14'lerden hiçbir farkının olmadığının da teminatını verdi. ""Orjinal Apple logomuzun olduğu 1. sınıf bir ürün. Çarpmaya, düşmeye, yağmura, çamura karşı son derece dayanıklı. en önemlisi de bir ortamda masaya koyduğunuzda çok dikkatli bakılmazsa sanki iPhone 14'e sahipmişiniz hissi veriyor. Biz uyumluluk adına içerisine yine eski iPhone'lardan birini koymanızı öneriyoruz. İphone 8 olur 7 olur artık gücünüz en son hangisine yettiyse ama şart da değil. Xiaomi falan da koyabilirsiniz."" sözleriyle ürünün öne çıkan özelliklerini anlatan başarılı CEO, Apple olarak Türk tüketicilerin kendilerini daha az fakir hissetmelerine yönelik çözümler üzerinde çalışmaya devam edeceklerinin de altını çizdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=407723
ZT0268,"İstanbul Cumhuriyet Savcılığı, Dünyanın Döndüğünü İddia Eden Galileo Galilei Hakkında ''Basın yoluyla halkın bir bölümünün dini değerlerini aşağılama'' Suçlamasıyla Soruşturma Başlattı...","Prof. Dr. Celal Şengör'ün bir televizyon programında tarihte Musa ve İbrahim peygamberlerin yaşadığına ait bir kanıt olmadığını dair sözlerine soruşturma başlatan İstanbul Cumhuriyet Savcılığı, dünyanın döndüğünü iddia eden Galileo Galilei adlı şahıs için de harekete geçti. ""Halkın bir kesiminin benimsediği dini değerlere alenen aşağılama"" suçlamasıyla başlatılan soruşturmada, basın yoluyla dünyanın güneş etrafında döndüğünü iddia etmek suretiyle kutsal değerlere hakaret ettiği öne sürülen Galileo Galilei'nin şüpheli sıfatıyla ifadesine başvurulacağı bildirildi.

Konuyla ilgili olarak İstanbul Cumhuriyet Savcılığı basın bürosundan yapılan açıklamada, şüpheli Galileo Galilei'nin yabancı uyruklu olup olmadığının ve adres tesptinin yapılması için gerekli talimatların kolluk kuvvetlerine iletildiği belirtilirken, ifade vermeye 48 saat içerisinde kendi isteğiyle gelmemesi durumunda yakalama ve zorla getirme hükümlerinin uygulanacağı bilgisi de kamuoyuyla paylaşıldı.

Dünyanın düz olduğuna ve evrenin merkezinde sabit bir biçimde durduğuna inanan vatandaşlar tarafından CİMER'e yapılan şikayet üzerine başlatılan soruşturmanın çok yönlü olarak sürdürüldüğünü belirten Savcılık, bu doğrultuda Galileo Galilei'nin yabancı istihbarat örgütleriyle olan ilişkisinin de mercek altına alındığını duyurdu.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=407659
ZT0269,Yasaklanabilecek Herhangi Bir Festival ve Konserin Olmadığı Yozgat'ta Valilikten Sanat Camiasına Sitem: ''İnsan geçerken de mi uğramaz?'',"AKP'nin gündem değiştirme ve seçim öncesi toplumsal gerilimi artırma projesi kapsamında Vali ve Kaymakamların festival yasaklama furyası 2022 yazına damgasına vururken, önceki yıllarda olduğu gibi bu yıl da herhangi bir festival, konser ve benzeri etkinliğin gerçekleşmediği Yozgat'ta Valilikten sanat camiasına yönelik sitemkar açıklamalar geldi.

Çorum Valisi bile yasakladı!

""Maalesef bu yıl da kimsenin güzel şehrimize konser vermek için gelmeyi düşünmemiş olması bizleri derinden üzmüştür. Hadi direkt bize gelmelerini de geçtik, başka şehirlere konsere gitmek için Yozgat'tan geçseler ona da razıydık. En azından bi trafik cezası falan yazardık. O da olmadı. İnsan en azından geçerken uğrar ya, ayıptır. En acısı da ne biliyor musunuz? Geçen gün Çorum Valisi arayıp nispet yapar gibi 'Ben de işte yeni Aleyna Tilki konseri iptal ettim, siz ne yaptınız sayın valim?' dedi. Hiçbir şey diyemedim. Çorum'a bile gitmişsiniz lan! Yazıklar olsun"" denilen açıklamada, şehirde en son 1998 yılında merhum İbrahim Erkal tarafından mini bir halk konser verildiği ancak sanatçının ebediyete intikal etmiş olması nedeniyle onunla ilgili de herhangi bir cezai işlemin uygulanamadığı bilgisi de kamuoyuyla paylaşıldı.

Açıklamada, bütün bir yaz boyunca şehirde tespit edilen tek müzik etkinliğinin 92 model bir Şahin'de yüksek sesle müzik çalarak turlayan 5 genç olduğu, onlara da kabahatlar kanununa göre işlem yapıldığı ayrıca muayenesi geçtiği için aracın da bağlandığı belirtilerek şu ifadeler yer verildi.

""Baktık kimsenin bir şey organize edeceği yok, taşın altına elimizi koyup bizzat biz YozFest diye ufak bi şeyler düzenleyelim dedik. Önce çağırırız sonra konsere 2 saat kala falan yasaklarız şeklinde bir planımız vardı. Ancak maalesef teklif götürdüğümüz isimlerin hiçbirinden olumlu yanıt alamadık. Doğuş bile gelmedi bak düşün. Neyse son çare olarak Yozgatımızın mahalli ozanlarıyla aşık atışması gibi bir şeyler düzenlemeyi planlıyoruz. Artık başka bir şey bulamazsak mecburen onu yasakliycaz. Hayırlısı...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=407606
ZT0270,Dışarı Adım Atmanın En Az 300 TL'den Başladığı Türkiye'de ''Ev hapsi alınabilecek suçlar'' Araması Google Trendler'de Hızla Yükseliyor...,"Sanatçı Gülşen'e verilen ev hapsi cezası, dışarı çıkmanın en az 300 TL'ye mal olduğu Türkiye'ye umut olurken, Türk Ceza Kanunu'nda böyle bir ceza olduğunu yeni öğrenen vatandaşlarca yapılan ""Ev hapsi alınabilecek suçlar"", ""nasıl ev hapsi alabilirim?"" aramaları Google Trendler'de ilk 10'a girdi...

Evli ve 2 çocuk babası olarak ev hapsi cezasının şu an başına gelebilecek en iyi şey olduğunu belirten Bahadır Kurcaz(44), ""Hafta sonu çocuklarla bir AVM'ye gidelim desek benzini, en basit bir yemesi içmesi falan kafadan 500 TL gidiyor. Bak öyle sinemaymış yok mağazalardan bir şeyler falan almakmış onlara hiç girmiyorum. Ona girince ucu bucağı yok çünkü. Marketi hiç söylemiyorum zaten. Daha kapısından içeri girince 300 TL gidiyor..."" derken, en azından önümüzdeki seçime kadar ailecek sokağa çıkmalarını engelleyecek herhangi bir suç için önerilere açık olduğunu da sözlerine ekledi.

""Gülşen'i boşuna sevmiyorum bak. Kadın aldığı cezayla bile bana ilham kaynağı oldu"" diyen Ezgi Heyrekli(24) de gün boyu Google'da ev hapsi cezası için gereken koşulları aratan isimlerden. ""Yok abi böyle olmaz çünkü. Yaz gelmiş, evde sıkılıyorsun, hadi arkadaşlarla dışarı çıkalım bi şeyler içelim diyosun, 2 tane dandik bira içsen 150 TL. En boktan kahve 50 TL'den başlıyor. Bunun gelmesi gitmesi hadi yolda bi şeyler atıştırması derken ne yaparsan yap o 300 TL cebinden çıkıyor."" diyen Heyrekli, hiç değilse yaz bitene kadar evden dışarı çıkmamak için Türk adaletine güvenmekten başka bir seçeneğinin kalmadığını ifade etti.

Sadece işe gidip gelmek ve öğlen karnını doyurmak için günde 120 TL harcadığına işaret eden Sinan Burcasal(30) da ""Şirkete diyorum ben evden çalışayım diye yok diyorlar. Ama durun, akşamdan beridir Türk Ceza Kanunu'nu hatmediyorum. Hele şu yıllık iznimi bi aradan çıkarayım da göstericem olm ben size"" sözleriyle kendisini home office'a taşıyacak uygun suçu bulmaya çok yakın olduğunu belirtti.

Hukukçular uyarıyor

Hukukçularsa ev hapsi cezası almak isteyen vatandaşların mutlaka bir avukata danışmaları gerektiğini dikkat çekiyorlar. ""Ceza kanununa bakınca şu suçun karşlığı şudur gibi şeyler yazıyor olabilir ama pratikte durum biraz daha karışık"" diyen Avukat Bahar Payamcılar, ""Ev hapsi alacağım derken aynı suç için takipsizlik de alabilirsiniz 30 yıl müebbet de yiyebilirsiniz. Karar hakimin ve savcının o anki ruh hallerine, kendilerine ne yönde talimat verildiğine, yıldızların konumuna, sizin kim olduğunuza, AKP'den kimi tanıdığınıza, twitter'da TT'ye girip girmediğinize göre değişebilir"" sözleriyle vatandaşları Türk ,Ceza Kanunu'na o kadar da güvenmemeleri konusunda uyardı.

(Kurtadam69 Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=407436
ZT0271,"İstanbul İçin Haftalık Olağan Kuvvetli Yağış Uyarısını Yineleyen AFAD, Geri Adım Atmıyor: ''Söyleye söyleye yağdırıcaz...''","İstanbul için yaz başından beri yaptığı ve artık geleneksel hale gelen kuvvetli yağış uyarılarına bugün de bir yenisini ekleyen AFAD, kararlı duruşunu koruyor.

Konuyla ilgili olarak AFAD'dan yapılan açıklamada, bazı şeylerin kafada bittiğine ve yeterince inanılırsa o yağmurun bir şekilde yağacağına dikkat çekililirken, ""Evrene enerji yollamak gibi düşünün. Bir olmaz iki olmaz ama en sonunda söyleye söyleye biz de enerjimizi yollayıp o yağmuru yağdırıcaz"" ifadelerine yer verildi.

AFAD İstanbul Daire Başkanı İrfan Kocabaylar da, sıcaklar ve yüksek nem nedeniyle herkes gibi kendilerinin de mağdur olduğunu belirterek, ""Sıcak değil de nem çok fena ya, uyutmuyor resmen namussuz. Bir yağsa rahatlayacak aslında da.... Neyse çocuklarla konuştum, 'Başkanım bu sefer tüm kalbimizle inanarak kuvvetli yağış uyarısı yapıcaz' diye söz verdiler. Bakalım işalla"" sözleriyle kamuoyunu rahatlacak mesajlar verdi.

Meterolojinin bir bilim olduğu kadar aynı zamanda bir inanç ve gönül işi olduğunu da belirten AFAD Daire Başkanı, ""Ankara'da oldu mesela. Nasıl oldu? Ankaralılar yeterince inandığı için, yürekten istediği için oldu."" derken, beklenen yağışın bu haftada da gelmemesi durumunda İstanbulluların hatayı biraz da kendilerinde araması gerektiğine vurgu yaptı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=407315
ZT0272,Köpek Bağlasan Durmaz Zemin Kat Daireyi 7500'e Tutma Mücadelesinde Nefes Kesen Final: 9 Kaçak Afgan vs. 4 Üniversite Öğrencisi,"İstanbul Güngören'de 35 yıllık binadaki 2+1 zemin kat daireyi tutmak için 9 kişilik kaçak Afgan grup ile bu yıl üniversiteyi kazanan 4 kişilik öğrenci grup arasındaki rekabette son dönemece girilirken, köpek bağlasan durmaz eve 7500 TL kira verecek şanslı ekibin en geç pazartesi akşamına kadar belli olması bekleniyor...

Kiralama için yetkili durumda bulunan Emlakçı İsmail Güztoros (Güztoros Emlak) tarafından yapılan açıklamada, evin metrobüse 20 dakika yürüme mesafesinde olduğuna dikkat çekilirken, ""Mutfak ve banyo 20-25 bin TL kadar bi masraf istiyor ama yok ben onları fazla kullanmayacağım zaten derseniz bugün bile geçip oturabilirsiniz. Onun dışında bir tek tavanda ve duvarlarda rutubete bağlı yer yer kararmalar var. O yüzden zaten depozitoyu 2 kira bedeli olarak uygun tuttuk. Boya takıntısı olan ve ciğerlerine güvenmeyen aramasın. Ha bir de tuvalet yok ama o bi şekilde halledilir..."" sözleriyle evin konum olarak emsalsiz olduğuna vurgu yapıldı.

Son 1 haftada 8 farklı kiracı adayı tarafından bakılan evde şu an 7 kişilik bir Suriyeli ailenin yaşadığını ancak ay sonunda kesin olarak evi boşaltacaklarını belirten Güztoros, ""Kendilerinden yana bir sıkıntımız yok ama evi 2 sene önce tuttukları için 2500 TL kira ödüyorlar. En fazla 5000 TL verebileceklerini söyleyince mecburen yollarımızı ayırmak durumunda kaldık. Neticede biz de hayır kurumu değiliz."" derken, elemelerde en yüksek kira teklifini vererek finale kalan Afgan mülteci ve Türk öğrenci ekiplere başarılar diledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=407273
ZT0273,"Beklentilere Uygun Bir Şekilde Saçmalamaya Devam Eden Merkez Bankası, Piyasalara Güven Verdi: ''İyi iyi bunlar kesin gidici...''","Merkez Bankası'nın yüzde 80'i geçen enflasyona rağmen beklentilere uygun şekilde iktisat biliminin temel kurallarına ve ekonomik gerçeklere aldırmadan faizleri düşürmesi, piyasalara güven verdi.

Faiz düşürme kararıyla önümüzdeki haftalarda dışarıdan güç bela bulunan 15-20 milyar dolar dövizin de dolar'ı 20 TL'nin altında tutabilmek için harcanmasını, o bitince de Ekim-Kasım gibi önce döviz kurunun ardından enflasyonun bir kez daha patlamasını garanti altına alan TCMB, sayısı az da olsa kimi çevrelerde dile getirilen ""Acaba bunlar mantıklı bir kaç iş yapıp ekonomiyi toparlayarak seçimi alabilir mi?"" şeklindeki endişeleri de boşa çıkarmış oldu.

Kararı değerlendiren ekonomistlerse, geçmişteki tanzim satışlar ve market baskınlarından aldığı sonuç belliyken üretici enflasyonu %150'ye yaklaştığı bir ortamda Tarım Kredi Kooperatiflerine 2 TL ucuza ürün sattırarak fiyatları düşürebileceğine inanan anlayışın istikrarlı bir şekilde saçmalamaya devam ettiğine dikkat çekerlerken, hükümetin yüksek enflasyonla bankaları zengin edip halkı fakirleştirme, TL'nin değerini düşürme ve yüksek cari açıkla Türkiye'yi iflasa sürükleme yönündeki kararlı duruşunu önümüzdeki aylarda da aynen korumasını beklediklerini ifade ettiler.

""Geçen sene Eylül ayından başlayan faiz indirimlerinden sonra kurda ve enflasyonda yaşanan patlamanın kimseye en ufak bir ders olmadığı netleşti. Enteresan şekilde hala faiz sebep-enflasyon sonuç sanıyorlar. Bir mucize olup da bir yerlerden 50-60 milyar dolar bulsalar bile bir halta yaramayacağını gönül rahatlığıyla söyleyebiliriz"" diyen uzmanlar, ekonomi yönetiminde ne yaptığını bilen tek bir kişinin bile kalmamış olmasının Türkiye için şu aşamada önemli bir şans olduğuna vurgu yaptılar.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=407232
ZT0274,Kredi Notunun Türkiye'den Daha Yüksek Olduğunu Fark Eden Tanzanya'da Moraller Yerinde: ''Demek kabilede bir de ekonomi bilen adam olsa...'',"Kredi Derecelendirme Kuruluşu Moody's tarafından Türkiye'nin kredi notu B3 olarak yatırım yapılabilir seviyenin 6 basamak altında ve iflas seviyesinin sınırında olarak açıklanırken, B2 ile Türkiye'den daha yüksek kredi notuna sahip Afrika'nın şirin ülkesi Tanzanya'da moraller yerinde.

Açıklanan B3 kredi notuyla birlikte yatırım yapılabilirlik düzeyi 1994 ve 2001 krizi seviyesinin bile altına gerileyen ve son 40 yılın en kötü dönemini geçiren Türkiye'de hükümet kanadından Moody'se tepkiler sürerken, Türkiye'den daha sağlam bir görünüm sunan Tanzanya'da da gelişme olumlu yankı buldu.

Konuyla ilgili olarak bir basın toplantısı düzenleyen Tanzanya Devlet Başkanı John Magufuli, ülkesinin bir kredi notu olduğundan yeni haberdar olduğunu belirterek ""Hem de B'li bir not yani. Bunun zaten en yüksek notu olsa olsa A'dır diye tahmin ediyorum. Onun bir altı hiç de fena bir skor değil. "" sözleriyle gelişmeden duyduğu memnuniyeti dile getirdi.

Ailesi ve kabileden güvendiği bir kaç arkadaşıyla birlikte amatör bir ruhla yönettiği Tanzanya'nın hiç çalışmadan böyle bir not aldığına dikkat çeken Magufuli, ""Ben zaten biliyorsunuz sözelciyim. Bu para pul, faiz, enflasyon işlerinden anlamam. Para bittikçe Merkez Bankası'nda emir veririm, onlar da kağıt varsa basarlar yoksa artık yaprak maprak elde ne varsa ona basarlar. Konuyla ilgim bu kadar. Zaten burada pek lazım da olmuyor. Bir şey lazımsa çıkıp avlıyoruz"" derken, genel olarak kabilede de bu işleri fazla bilen birileri olmadığını ifade etti.

Deneyimli lider, buna rağmen Türkiye gibi nispeten daha profesyonelce yönetildiğini sandığı bir ülkeyle aynı notu alabilmiş olmanın ilerisi için umut veren önemli bir başarı olduğunu vurgu yaptı. ""Yani tam da bilmiyorum ama en azından bir kabileden daha organize bir şekilde yönetiliyordur diye tahmin ediyorum. Neticede o kadar sarayları uçakları falan var adamların. Herhalde bu işlere bakan deneyimli bir bakanları falan da vardır. Bütçe mütçe bir şey yapıyorlardır"" diyen Magufuli, ilerleyen dönemlerde kabilede ekonomiyle ilgilenmek isteyen, bu konulara merakli bir gönüllü çıkması halinde maliye bakanlığı bile kurulabileceğini belirtti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=407176
ZT0275,"İstanbul'a Taşınma İşlemlerini Hızlandıran Merkez Bankası: ''Hazır kasalar boşken taşınalım dedik, daha kolay oluyor...''","Yılan hikayesine dönen Ankara'dan İstanbul'a taşınma işlemlerini son birkaç haftadır hızlandıran Merkez Bankası'ndaki hareketliliğin nedeni sonunda açığa kavuştu...

Konuyla ilgili olarak TCMB Başkanı Şahap Kavcıoğlu tarafından yapılan açıklamada, 5-6 yıldan beri gündemde olan taşınma sürecinin neden şimdi hızlandırıldığı kamuoyuyla paylaşıldı. Merkez Bankası net döviz rezervlerinin an itibariyle 7 küsür milyar dolar olduğuna dikkat çeken Kavcıoğlu, ""Bir merkez bankası için neredeyse hiçbir şey diyebileceğimiz bir meblağ. Anlayacağınız kasa boş olduğu için taşınma işlemi nispeten hem kolay hem  de risksiz olacaktır. Hatta taşıyacağımız kasanın değeri içindeki paradan fazla bile olabilir"" derken, en büyük endişelerinin kasaya bir şey olması olduğunu ifade etti.

""Onun başına bi iş gelirse yerine yenisini almak şu an bizi gerçekten çok zorlar. Gerçi para yok kasayı napacaksınız derseniz o da doğru ama işte Merkez Bankası olunca illa da bi kasanız olsun istiyorlar. Adet böyle. Yoksa emanet paraları çıksak bizim rezerv -55 milyar dolarda. Yani kasaya para koymak için bir yerlerden 55 milyar dolar bulmamız lazım."" diyen Kavcıoğlu, bir diğer endişelerinin ise rezervdeki söz konusu 7-8 milyar doların da swap'la alınmış emanet para olmasından kaynaklandığını belirtti.

Kavcıoğlu, ""Emanetin canı tatlı olur derler ya o hesap işte. Şimdi o paranın başına bi şey gelse yarın bir gün esas sahibine geri vermek gerektiğinde sıkıntıya düşeriz. Az bir miktar gibi görünüyor ama hadi bana 7 milyar dolar bul deseniz sayın Cumhurbaşkanımız ve Sayın Nebati ile birlikte yine kapı kapı bütün Arap ülkelerini gezmemiz gerekir. Bu sıcakta yapılacak iş değil. Neyse güzel düşünelim güzel olsun"" sözleriyle taşınma sürecinin kazasız belasız atlatılması temennisinde bulundu.

Taşınma sürecini daha da kolay ve risksiz hale getirmek için kalan az miktarda döviz rezervini de kamu bankaları aracılığıyla satıp sadece boş kasa ve ofis malzemeleri taşıma fikrinin de masada olduğunu belirten Kavcıoğlu, ""Valla şurada kalmış zaten 8-9 ay bi zamanımız. İstanbul'da kiralar almış başını gitmiş. Bana kalsa hiç taşınmam ama işte Merkez Bankası'yla ilgili herhangi bir karar bana kalmıyor. Sorsan adımız başkan da neysss... Şimdi beni konuşturup da memurluğumu yakmayın"" sözleriyle basın toplantısına son verdi.

(nadnan Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=407077
ZT0276,BİM'den Psikolog Satışı Açıklaması: ''Öyle bir hizmetimiz yok ama 5 TL farkla kasada dert dinleriz...'',"199.99 TL'ye psikolog seansı satışı yapıldığını gösteren sahte BİM broşürünün sosyal medyada gördüğü yoğun ilgi üzerine ünlü zincir marketten bir açıklama geldi.

Konuyla ilgili olarak BİM'den yapılan açıklamada, broşürü gerçek sanarak 2 gündür şubelerde kasa görevlilerini darlayan müşterilere olmayan bir ürüne gösterdikleri yoğun ilgi nedeniyle teşekkür edilirken, ""Maalesef elimizde o yok ama bu ilginiz bize bir fikir de vermedi değil"" ifadelerine yer verildi.

Diğer zincir marketlerde olduğu gibi BİM şubelerinde de çok sayıda lisans ve yüksek lisans mezununun çalışmakta olduğuna dikkat çekilen açıklama şöyle devam etti:

""Bunların içinde mühendis, öğretmen, sosyolog vs olduğu gibi illa ki psikolog da vardır. Şu an tam sayıyı çıkarmaya çalışıyoruz. Hani alıp eve götürmezsiniz belki ama şube yoğunluğuna göre kasada bi 3-5 dakika derdinizi dinleyebilirler. Hem onlar biraz esas mesleklerini yapmanın tadını çıkarırlar hem de vatandaşlarımız hesaplı bir şekilde psikolog hizmeti alma imkanına kavuşurlar. Gerçekten güzel fikirmiş, keşke daha önce bizim aklımıza gelseydi...""

Açıklamada, kasada dert dinleme hizmetine önümüzdeki salıdan itibaren 5 dakikası sadece 10 TL karşılığında ulaşılabileceği belirtilirken, 100 TL ve üzeri alışverişlerde fırsat indirimiyle 5 TL'ye alınabileceğinin de müjdesi verildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=407038
ZT0277,KPSS Sorularının Çalındığı İddialarına ÖSYM'den Yalanlama: ''Zaten iş mülakatta bitiyor. Soruları kim ne yapsın?'',"31 Temmuz 2022 tarihinde düzenlenen Kamu Personeli Seçme Sınavı’nda (KPSS) sorulan çok sayıda sorunun, Yediiklim Yayınları'nın deneme kitapçığındaki sorularla aynı olduğu yönündeki iddialara KPSS'den yalanlama geldi...

KPSS sorularının önceden sızdırıldığı yönündeki iddialarla ilgili olarak bir basın toplantısı düzenleyen ÖSYM Sözcüsü Salih Murabazlar, 'Yani açıkçası benzerlikler şaşırtıcı tabii ama biraz mantıklı düşününce de bir insan niye KPSS sorularını çalmak için zahmete girsin? Hani bir cemaat ya da vakıf falan çalıyor desek onların her birinin kontenjanı zaten önceden belli. Alım yapacak olan devlet kurumuna giden listede adı yoksa isterse sabaha kadar full çıkarsın. Haksız mıyım arkadaşlar?"" sözleriyle iddiaların en başta akla ve mantığa uygun olmadığına dikkat çekti.

ÖSYM'nin bu tarz mesnetsiz iddialarla yıpratılamayacağının da altını çizen Murabazlar, sınav ücretleriyle devlete kaynak yaratmak dışında herhangi bir işlevi olmayan KPSS yazılı sınavlarına hala bu kadar anlam yükleniyor olmasına şaşırdıklarını ifade etti. ""Sorular bir yayınevinin denemeleriyle nasıl bu kadar benzer olabiliyor deniyor. Olur yani niye olmasın? Formaliteden yapılan bir sınav için sıfırdan soru hazırlamaya haklı olarak üşenmiş olabilir görevli arkadaşlarımız. Bunda bu kadar da büyütecek bir şey yok."" diyen ÖSYM Sözcüsü, yine de kafalarda herhangi bir soru işareti kalmaması adına bundan sonraki KPSS'lerde soruları önceden tüm katılımcılara açabileceklerini, kendileri için pek fark eden bir durum olmadığını da sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=406937
ZT0278,Uyumadan Önce Twitter'a Bi Göz Atma Hatasının Bedeli Yine Ağır Oldu: ''Dünyanın sonu geldi ve hepimiz acılar içinde ölücez!'',"Uyumadan önce cep telefonundan Twitter'a girme hatası bir gecenin daha dehşetle başlamasına neden oldu. Sosyal medya platformuna girdikten yaklaşık 2 dakika sonra negatif enerji yüklemesi tamamlanan Gökhan Kavaz(30),endişe, korku ve nefret arasında salınıp yatakta kendi kendine söyleneceği ve geleceğe dair en berbat senaryoların tek tek gözünde canlanacağı bir geceye daha merhaba dedi...

""Telefondan bildirim gelince bir anlık gafletle twitter ikonuna tıklamış bulundum. TT listesinde 'Dünya Savaşı' etiketini gördüğüm o an telefonu elimden fırlatmam gerekiyordu ama merakıma yenik düştüm. Ondan sonrasını hatırlamıyorum. Kendime geldiğimde ellerim korkudan ya da sinirden ya da ikisinden birden titriyordu ve adını sanını bilmediğim birilerine ana avrat küfrediyordum"" sözleriyle içinde bulunduğu ruh halini aktaran Kavaz, gecenin 1'i olmasa şu an en yakın markete gidip makarna-un stoğu yapacağını ve evin kapısını kalın suntalarla çivileyeceğini de sözlerine ekledi.

Uzmanlar uyarıyor

Haber yayına hazırlandığı sırada herkesin, tatilde, konserde, club'da ya da en kötü bir düğünde çılgıncasına eğlendiği ve aşırı mutlu olduğu instagram'a kendini atarak sakinleşmeye çalışan Kavaz ""Burada da kendimi ezik ve fakir hissediyorum ama ya bir dünya savaşında ya bir iç savaşta ya da kışın soğuktan ve açlıktan ölecek olmak fikrinden iyidir yine de. Gözünü seveyim tatil story'lerinin, bu nedir arkadaş içim çürüdü?"" diyerek rehabilitasyonuna devam ederken, uzmanlarsa gece dahil herhangi bir zaman diliminde twitter'a girerken dikkatli olunması uyarısını yineledi.

İçerideki negatif enerji düzeyinin kalıcı sağlık sorunlarına yol açabileceğine dikkat çeken uzmanlar, Twitter'ın ancak zaruri haller durumunda bir doktor gözetiminde kullanılması ve 5 dakikadan fazla maruz kalındığında en yakın sağlık kuruluşuna başvurulması gerektiğini de bir kez daha önemle hatırlattılar.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=406896
ZT0279,"Enflasyondan Korunmak İçin En İyi Yatırım Araçları Listesinde İlk 3 Bu Hafta da Değişmedi: TOEFL Sertifikası, Vize, Tek Yön Uçak Bileti...","TÜİK rakamlarına göre bile %70’i aşan enflasyona karşı en etkili koruma sağlayan yatırım araçları listesi açıklandı. TOEFL Sertifikası, Vize ve Tek Yön Uçak Bileti’nin geçtiğimiz haftalarda olduğu gibi yine ilk 3 sırayı koruduğu listede bu yatırım araçlarını sırasıyla Şişme Bot, Yabancı uyruklu eş, Konut, 2. el otomobil ve gram altın takip etti.

Uzmanlar, TOEFL sertifikasının özellikle 18-30 yaş arasındaki yatırımcılar arasında enflasyondan kaçış için en gözde yatırım aracı olarak öne çıktığına dikkat çekerlerken, sertifikayı almayı başaranların daha sonra enflasyonun makul seviyelere olduğu bir ülkenin vizesi ve kendilerini oraya götürecek tek yön uçak biletiyle yatırım portföylerini genişlettiklerini belirtiyorlar.

Konuyla ilgili görüşlerine başvurduğumuz özel bir İngilizce kursunun yöneticisi de bugüne kadar TOEFL sınavına hazırladıkları 7000’den fazla öğrenciyi enflasyondan koruduklarını gururla ifade etti. “Halkımız geleneksel yatırım aracı olarak altını tercih ediyor ama TOEFL sertifikasını da bir nevi altın bilezik olarak düşünebiliriz. Onun gibi dünyanın her yerinde geçerli ama uzun vadede daha fazla getiri vaat ediyor. Düğünde takılabilen bir şey olsa eminim şimdiye çeyrek altının pabucunu çoktan dama atmıştı” diyen tecrübeli eğitmen, an itibariyle piyasada bu kadar hızlı ve yüksek geri dönüş sağlayan başka bir yatırım enstrümanı bulunmadığına dikkat çekti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=406830
ZT0280,"Petshop'ların Kasaplar Odası'na Bağlanmasının Ardından ''Kedi Besicisi'' Statüsüne Geçen Ezgi Kuraz(30), Çabuk Havaya Girdi: ''Bugün bir kilo mama olmuş 150 Lira. Hayvancılığı bitirdiler...''","Petshop'ların Kasaplar Odası'na bağlanmasıyla birlikte artık ''kedi besicisi'' olarak anılmaya başlanan Ezgi Kuraz(30), küçükbaş hayvancılık sektörüne hızlı adapte oldu.

Öğle saatlerinde düzenlediği basın toplantısında ülkedeki kedi besicilerinin sorunlarına değinen Kuraz, ""Benim evde 2 küçükbaşım var. Bugün bir kilo mama olmuş 150 TL. 1 hafta ya gidiyor ya gitmiyor. Daha bunun kumu var, veterineri var. İnanın yaptığımız masrafı kurtarmıyor."" derken, Türkiye'de hayvancılığın bilinçli olarak bitirildiğini iddia etti.

Sadece kedicilik sektörünün değil köpek ve muhabbet kuşu besicilerinin de kan ağladığına dikkat çeken Kuraz, mama alabilmek için Ziraat Bankası'ndan çekilen kredilerin bile ödenemez hale geldiğine ve besicilerin haciz kıskacında boğuştuğuna dikkat çekerek devletin bu konuda acilen adım atması gerektiğini söyledi.

Kuraz, ""Bugün en ucuz yerli mama olmuş 70-80 lira. Onu da hayvan yemiyor. İthale alışmış artık çünkü. Az versek sabaha kadar miyavlıyor. Ne yapacağımızı bilemez haldeyiz. Valla açık söylüyorum, bu böyle gitmez. Bir borç yapılandırması mı olur, ücretsiz mama hibesi mi olur artık ona büyüklerimiz karar verir ama üreticiyi destek namına bir şeyler yapılsın artık."" derken, önlem alınmaması halinde sonbahardan itibaren beyaz ve kırmızı ette ciddi sıkıntılar yaşanacağı konusunda da uyarılarda bulundu.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=406698
ZT0281,"YKS'de İlk 10.000'e Girmeyi Başaran Genç, En Büyük Hayali Olan Kanada'da Moto Kuryeliğe Bir Adım Daha Yaklaştı...","Yaklaşık 3 milyon öğrencinin ter döktüğü YKS'de sonuçlar dün sabah açıklanırken, yüksek puan alan öğrencilerin evinde sevinç ve gurur vardı. Sınavda Türkiye 9117.'si olan İstanbul Bahçelievler 100. Yıl Lisesi'nden Murat Ercimen, 5-6 yıl kadar sonra Kanada, ABD, Almanya ya da Batıda herhangi bir ülkeye kapak atıp, moto kuryelik ve uber şoförlüğü yaparak bir şekilde hayatını kurtarma hedefinde önemli aşamalardan birini geride bırakmaktan duyduğu mutluluğu ifade etti.

Hedefleri büyük...

Ailesi ve öğretmenleri tarafından çalışkanlığıyla el üstünde tutulan İstanbul Bahçelievler 100. Yıl Lisesi öğrencisi Murat Ercimen, YKS'deki başarısını ailesi ve yakın çevresiyle birlikte kutlayan isimlerden. Sınavda ilk 10.000’e girmeyi başaran Ercimen, tercih döneminde Türkiye'den en hızlı şekilde kaçabilmesini sağlayacak bölümlere yoğunlaşacağını belirtirken, üniversite sürecini tutuklanmadan, açlıktan ölmeden ve bir Suriyeli, Afgan ya da Pakistanlı tarafından sokakta şişlenmeden tamamlayabilmesi halinde önünün açık olduğunu dile getirdi.

Çocukluktan beri kendisini Kanada'da pizza dağıtmak için hazırladığını söyleyen başarılı genç, “Çok sevdiğim bir yiyecek olduğu için pizzaya kendimi yakın hissediyorum ama ilk etapta hamburgerciye de sıcak bakabilirim. Market de olur. Saatine 10-15 dolar verdikleri her iş uyar aslında ya. Şu an atıl durumdaki youtube kanalımda 1 günde kazandığım parayla nasıl 1 haftalık market alışverişi yaptığımı, 3 ay para biriktirip iyi bi 2. el araba aldığımı gösterdiğim videolar yayınlamak en büyük hayalim. Belki youtuber falan da olurum. Kısmet..."" sözleriyle geleceğe dair planlarını paylaştı.

Ailesi sevinçli

YKS’de derece yapan oğullarıyla gurur duyduklarını söyleyen aile de sevinçliydi. Baba Muzaffer Ercimen, Murat’ın çocukluğundan beri pizza dağıtmaya karşı özel bir ilgisi ve yeteneği olduğunu ifade etti.

“Daha şu kadarcıkken mahalledeki kebapçıdan lahmacun alır gelirdi. Yavrum sen dur onlar getirir desek de dinlemezdi, kesinlikle o paketi taşıyacaktı yoksa ortalığı ayağa kaldırırdı. Biraz büyüyünce esas yeteneğinin pizza dağıtmaya olduğunu keşfettik. Herkesin çocuğu bilgisayar oyunu falan oynarken bizimki bisikletiyle motokuryecilik oynardı.” diyen gururlu baba, en büyük dileğinin 5 sene sonra oğlunu Newyork ya da Toronto'da pizza dağıtırken görmek olduğunu söyledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=406588
ZT0282,"Hazine ve Maliye Bakanlığı, Türkiye'nin Artan İflas Riskine Karşı Malı Mülkü Dost Ülkelerin Üzerine Yapma Seçeneğinin Masada Olduğunu Açıkladı...","CDS primlerinin 900 puanı aşmasıyla birlikte Türkiye'nin dünyada iflas riski en yüksek ülkeler arasında adının anılmaya başlanması Hazine ve Maliye Bakanlığı'nı harekete geçirdi. İflas ve sonrasında gelebilecek haciz işlemlerine karşı çalışma başlatan Bakanlık, halen Türkiye'nin üzerine kayıtlı olan az sayıda taşınmaz ve şirketin geçici olarak dost ülkelerin üzerine yapılabilmesini sağlayan düzenlemede sona gelindiğini açıkladı.

Konuyla ilgili olarak bir basın toplantısı düzenleyen Hazine ve Maliye Bakanı Nureddin Nebati, yükselen enerji maliyetleri, rekor düzeydeki cari açık ve artan döviz kuru nedeniyle oluşan iflas riskine karşı A, B ve C planlarının hazır olduğunu belirterek piyasalara güven aşıladı.

Bu doğrultuda ilk aşamada Varlık Fonu bünyesindeki şirketler olmak üzere, devlet daireleri ve kamu arazileri de dahil tüm malı mülkü Katar ve KKTC gibi dost ülkelerin üzerine yaparak bunların hacz edilmesinin önüne geçileceğini açıklayan Bakan Nebati, ""Hem zaten elde çok fazla bir şey kalmadığı için hem de daha öncesinde özellikle Katar'a bir şeyleri devretme konusunda geniş bir bilgi birikimine sahip olduğumuz için bu süreç oldukça hızlı işleyecektir. En fazla 2 saatte noter moter bütün işlemleri tamamlayıp üzerimizde hiçbir şey bırakmayız alimallah"" diyerek Türkiye'nin her kuruşuna sahip çıkacaklarını ifade etti.

Yapılacak devrin durumlar düzelene kadar geçici bir düzenleme olacağının altını çizen Nebati, ""O süreçte borcunu istemek için gelen yabancıları, 'Valla şu oturduğumuz koltuklar dışında bizde bir şey kalmadı. Buyrun isterseniz borcumuza mahsuben onu verelim' diyip geri yollayacağız. Ha hakkaten isteyen olursa koltuğu da alsın yani. Napacaklar? Canımızı mı alacaklar?"" derken, vatan için gerekirse koltuktan vazgeçmeyi göze aldıklarını net bir şekilde vurguladı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=406539
ZT0283,Akıllı Telefon Üreticilerinden Ortak Açıklama: ''Önümüzdeki 20 sene daha Ay'ı doğru düzgün çeken kamera koymayacağız. Boşuna kasmayın...'',"Bir dolunayın daha dünya genelinde milyonlarca kişi tarafından cep telefonuyla kaydedilmeye çalışılması üzerine ortak bir açıklama yayınlayan akıllı telefon üreticileri, kendilerinden ""tamam artık çekebilirsiniz"" duyurusu gelene kadar bu beyhude çabadan vazgeçilmesi çağrısında bulundular

''Anlatamadık...''

Apple, Samsung, Sony ve Xiaomi başta olmak üzere irili ufaklı bir çok akıllı telefon üreticisi tarafından imzalanan ortak açıklamada, aşağı yukarı 20 senedir piyasada olan akıllı telefonlarla bugüne dek pek çok kez ay resmi çekilmeye çalışıldığına ve denemelerin tamamının başarısız olduğuna dikkat çekildi. ''Buna rağmen dün bir kez daha görüldü ki kullanıcılar ısrarla telefonlarını gökyüzüne doğrultmaya devam ediyorlar. Hem de gece vakti. Olmayınca flaş açıp bir de öyle çekmeyi deneyenler bile var. Bazı şeyleri anlatamadık biz...'' denilen açıklamada, telefonlara o kameraların gece ay, yıldız falan çekmek için konmadığına bir kez daha vurgu yapıldı.

Açıklamada ayrıca, lens teknolojisinde çığır açan bir yenilik olmadığı sürece en az önümüzdeki 20 yıl daha cep telefonuyla doğru düzgün bir ay resmi çekmenin mümkün görünmediği belirtilirken, ''Gökyüzündeki manzaraya bakıp heyecanlanıyorsunuz. Anlıyoruz ama sonra çektikten sonra telefon ekranında gördüğünüz anlamsız mavi parlaklığa bakıp üzülen yine siz oluyorsunuz. Çok isteyen paraya kıysın gitsin bir zoom lensli fotoğraf makinesi alsın. El kadar aletteki ufacık lensten olup olacağı o kadar çünkü. Baştan söylüyoruz ki sonra sosyal medyada fotoğraf paylaşıp 'iPhone'a da tonla para verdik çektiği aya bak' diye bir çamur atma olmasın. Selfie'ni güzel çekiyor mu? Çekiyor. E daha ne?'' ifadelerine yer verildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=406454
ZT0284,"Mert Kuraz(24, İşsiz), 41.000 TL'lik KYK Borcunun Faiziyle 153.000 TL'ye Çıktığını Kurban Bayramından Sonra Babasına Açıklayacak: ''Aklına bi şey gelmesin şimdi...""","Üniversite öğrenimi sırasında aldığı toplam 41.000 TL'lik Kredi Yurtlar Kurumu bursunun, işlenen faizle birlikte 153.000 TL'lik bir geri ödemesi olduğunu öğrenen Mert Kuraz(24), konuyu ailesine açmak için Kurban Bayramı'nın bitmesini bekliyor.

Geçtiğimiz yıl Hazira ayında üniversiteden mezun olmasının ardından memleketine geri dönerek iş arama sürecini buradan sürdüren Kuraz, cuma günü hesabında bulunan 132 TL'ye haciz gelmesiyle birlikte katlanan KYK borcu gerçeğiyle tanışmıştı.

Ailesinin henüz durumdan haberdar olmadığını belirten talihsiz genç, ""Bizimkiler zaten bu yıl kurban kesemedi. Bir de bunun üzerine benim oturduğum yerde 153.000 TL borcum var dersem olaylar çok çirkinleşebilir. Babamı zaten bir kaç gündür arada beni alıcı gözle süzerken yakalıyorum. Hatta geçen gün de bana kaç kilo olduğumu sordu. Yok ya şimdi gerçekten hiç sırası değil..."" derken, şu an önündeki 4-5 günlük kritik süreci kazasız bir şekilde atlamaya odaklandığını ifade etti.

Evde kurban konusu açıldığında mümkünse ortada görünmemeye çalıştığını, kaçabilecek gibi değilse de konuyu hızla değiştirmek için olağanüstü bir gayret sarfettiğini belirten Kuraz, ""Konu kurbana gelirse kavurmadır, eski bayramlardır derken bir noktada illa ki bu işin ilk nasıl ortaya çıktığı da konuşulmaya başlanacak. Allah korusun bir de onun üzerine benim 153.000 TL borcum var dersem babamın zihninde taşlar yerine oturacak. Bu sefer gökten koyun falan da inmez artık heralde. O bir kere olur çünkü"" sözleriyle endişelerini dile getirdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=406417
ZT0285,Sağlık Bakanı Koca: ''Bütün doktorlar gittiğinde sağlıktaki şiddet sorunu da çözülmüş olacaktır...'',"Son olarak Konya Devlet Hastanesi'nde Kardiyoloji Uzmanı Doktor Ekrem Karakaya ve sekreterinin bir hasta yakını tarafından öldürülmeleriyle birlikte hekime şiddet tartışmaları tekrar gündeme otururken, Sağlık Bakanı Fahrettin Koca'dan tıp camiasını rahatlatacak açıklamalar geldi.

Uygulanan başarılı politikalar sonunda devlette görev yapan 80.000 hekimden son 2 yıl içerisinde yaklaşık 15.000 tanesinin istifa ettirilerek şiddet sarmalından kurtarıldığını hatırlatan Bakan Koca, bu hızla gidilmesi halinde önümüzdeki 5 yıl içerisinde ortada şiddet uygulanabilecek herhangi bir hekimin kalmayacağına, bu sayede sorunun kendiliğinden çözülmüş olacağına işaret etti.

Geçtiğimiz yıl SGK'dan sağlık harcamalarına ayrılan bütçenin 177 milyar olduğuna ve kurumun 20 milyar TL'den fazla zarar yazdığına dikkat çeken Bakan Koca, ""Bu yılki zarar ondan çok daha büyük. Peki bu kadar para niye harcanıyor? Halkımız durmadan devlet hastanelerine gittiği için. Halkımız ne için gidiyor? Orada doktor olduğu için. Gördüğünüz gibi devlet hastanelerinde doktor olması hem hekime şiddeti doğuruyor, hem de ekonomimize ciddi bir zarar veriyor"" derken, hastanalerin doktorlardan arındırılmasıyla birlikte bu iki sorunun birden ortadan kalkacağını ifade etti.

Hekime şiddetin yasalarla bilinçli olarak teşvik edilmesi, sosyal medyadaki AK Troller ve havuz medyasındaki besleme yandaş gazetecilere hekimlerin planlı ve organize bir şekilde hedef gösterilmesi, inatla zam yapılmayarak hekim ücretlerinin düşük tutulması ve çalışma saatlerinin sürekli artırılması gibi etkili önlemler sayesinde hekimlerin bir kısmını yurt dışına, daha büyük bir kısmını da özel hastanelere geçmeye ikna ettiklerini belirten Koca, kamuoyunda sık sık gündeme gelen ""MHRS'den randevu alamıyoruz. Doktor bulamıyoruz"" tarzı şikayetlerin de kat ettikleri mesafeyi göstermesi açısından önemli olduğunu söyledi.

Bakan Koca, son olarak ""Bu kalan hekim arkadaşlarımız tam olarak neden kalıyorlar onu da anlamak güç. Halbuki mesela isim verip de reklam vermek gibi olmasın ama benim sahip olduğum Medipol hastanelerine geçseler hem daha iyi maaş veriyoruz hem de buraya gelen hastalar dünya kadar para ödedikleri için sayıca daha azlar ve hekime karşı çok daha saygılılar. Maalesef bizim insanımız biraz böyle. Bir şeye ne kadar para öderse o kadar fazla saygı duyuyor. Bedava bulunca dövüyor. Yapacak bir şey yok"" sözleriyle halen ısrarla devlette çalışan hekimlere seslenirken, hem kendi can güvenlikleri hem de ülkenin ekonomik menfaatleri doğrultusunda bir an önce bu inattan vazgeçmeye çağırdı.

(Mehmet Yavuz Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=406319
ZT0286,"Yozgat Belediyesi, Şehre Gelebilmek İçin Otobüs Biletine 500 TL Veren Vatandaşları Aşırı Bir Beklentiye Girmemeleri Konusunda Uyardı: ''Yozgat yine aynı Yozgat...''","Yozgat Belediyesi'nden Kurban Bayramı tatilinde bir nedenden Yozgat'a gelmeyi planlayan vatandaşlara önemli bir uyarı geldi. Belediye'den yapılan açıklamada, sırf gelirken otobüs biletine 500, uçak biletine 1100 TL verdi ya da kendi aracıyla 2000 TL'lik benzin masrafı yaptı diye Yozgat konusunda aşırı bir beklentiye girilmemesi gerektiğine dikkat çekilirken ""Tamam ulaşım bedeli yükselmiş olabilir ama sonuçta ulaşacağınız yerde öyle pek aman aman bir değişiklik yok. Yozgat yine Yozgat"" ifadelerine yer verildi.

Konuyla ilgili olarak bir basın toplantısı düzenleyen Yozgat Belediye Başkanı Muzaffer Baysuk, son zamanlarda şehre dışardan gelenlerden duyulan yoğun şikayetler üzerine böyle bir açıklama yapmak durumunda kaldıklarını belirtti. ""Vatandaşımız diyor ki işte ben geçen sene 120 TL'ye geldiğim şehre bu sene 500 TL'lik biletle geldim, 200 de yolda harcadım. Masraf 5-6 katına çıktı ama sonuçta gördüğüm şey aynı diye serzenişte bulunuyor. Tabii o da kendince haklı gibi ama maalesef durum bizim kontrolümüzde değil. Yoksa bana kalsa da buraya gelmek için para harcamak biraz saçma"" diyen Baysuk, kimseye ""Bu sene çok masraf yapacaksınız belki ama ödediğiniz her kuruşa değecek"" şeklinde bir vaatte bulunmadıklarına dikkat çekti.

Özellikle bilete 1000 TL'den fazla ödeyerek şehre Tokat ve Kayseri üzerinden uçakla gelenlerin büyük bir hayal kırıklığı yaşadığını belirten Baysuk, ""Ben o paraya Almanya'ya uçardım diyenler var. E uçsaydın o zaman? Siz bilete dünya para verdiniz diye burası Berlin olmuyor. Napalım? October Fest mi yapalım sizin için?"" derken, önümüzdeki günlerde herhangi bir yolla Yozgat'a gelecek olan vatandaşların fiyat/performans beklentilerini düşük tutmalarında fayda olduğunu ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=406204
ZT0287,Bu Saatten Sonra Gerçekten Bir Rezerv Bulsa da Kimseyi İnandıramayacağını Fark Eden Maden Tetkik Arama Müdürlüğü'nde Moraller Bozuk...,"Eski Ankara Büyükşehir Belediye Başkanı Melih Gökçek'in canlı yayında yaptığı ''Adıyaman'da 6 milyar dolarlık Jelibon rezervi bulundu'' açıklamasının sosyal medyadaki yankıları sürerken, Gökçek'e bir tepki de Maden Tetkik ve Arama Genel Müdürlüğü'nden geldi.

Her seçim yaklaştığında piyasaya sürülen ''Bilmemnerede bilmemkaç milyar dolarlık bilmemne rezervi bulundu'' açıklamalarının giderek inandırıcılığını yitirmesi nedeniyle zaten bir süredir motivasyon eksikliği yaşanan kurumda Gökçek'in Jelibon çıkışı ""Tabuta çakılan son çivi"" olarak değerlendirilirken, şu an bütün maden arama faaliyetlerinin durma noktasına geldiği ifade edildi.

MTA Genel Müdürlüğü'nden yapılan açıklamada ""Bu saatten sonra 500 milyar dolarlık elmas rezervi de bulsak kimseyi inandırmamız mümkün değil. Kamuoyunda 'Bonibon rezervi olmasın o iyi bakın ehehe' dışında bir tepki uyandıramayız."" denirken, bu şartlar altında gerçekten jelibon rezervi bulunup da kurumun itibarı onarılana kadar Türkiye'de maden ve hammadde aramanın herhangi bir anlamı olmadığına dikkat çekildi.

Sahadaki görevlilerin zaten uzunca bir süredir yenir bir rezerv bulduklarında haber vermeye çekindiklerini belirten MTA Genel Müdürü İsmail Burlakçı ise şunları kaydetti:

""Kurum içi yazışmalarda rezerv haberleri 'Sayın Müdürüm bir şey söyliycem ama önce gülmeyeceğinize söz verin' diye başlıyordu. Arkadaşlarımız ancak o sözü aldıktan sonra işte şu kadar krom bulduk, bu kadar bakır rezervi bulduk gibisinden bilgileri bizimle paylaşıyorlardı. Biz tabii telefonu kapattıktan sonra kendi aramızda 'Bunu çıkartırız da önce Lozan'ın gizli maddelerine bi bakalım. Yasaktır falan şimdi eheheh' diye şakalaşıyorduk yine ama bunları sahaya pek yansıtmıyorduk. Bu jelibon olayından sonra Kuran'a el de bassak kimseyi ikna edemeyiz. Bulunan bulunduğu yerde kalır...""

Şu an tek tesellilerinin, Melih Gökçek'in jelibon rezervi iddiasıyla birlikte ""x rezervi bulundu"" geyiğinde zirvenin görülmüş olması ihtimali olduğunu da sözlerine ekleyen Burlakçı, ""2 gündür bu konuda yapılabilecek bütün espriler de yapıldı sanıyorum. Kimse artık jelibonun üzerine çıkamayacağına göre yavaş yavaş bu geyik unutulur"" derken, maden arama işinin birkaç yıl içerisinde eski saygın konumuna döneceğine dair umutlarını da kamuoyuyla paylaştı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=406134
ZT0288,NETFLIX: ''Genel ahlakımızı bozan Türkiye piyasasından çekilmeyi düşünüyoruz...'',"Gündemdeki gelişmelerin ardından bir açıklama yayınlayan Netflix Yönetim Kurulu, kurumun genel ahlak yapısını korumak adına Türkiye piyasasından çekilmek dahil her türlü önlemin masada olduğunu duyurdu...

ABD merkezli Dijital Yayın Platformu Netflix'in Amsterdam'daki Avrupa ofisinden yapılan açıklamada, son dönem Türkiye gündeminde yaşanan gelişmelerin kaygıyla izlendiği belirtilirken, ""Netflix'in genel ahlak yapısını ve aile değerlerini tahrip etmeye yönelik bu tür yayınlara daha fazla tahammül etmemizi kimse beklemesin. Bu nedir arkadaş? Ayıp diye bir şey var"" ifadelerine yer verildi.

""Çoluğumuz çocuğumuz var""

""Hadi yetişkinler olarak biz neyse idare ederiz ama hepimizin çoluk çocuğu var. Türkiye'de yayın yapınca ister istemez bunlara maruz kalmaları ihtimali söz konusu. Yarın bize gelip çok afedersiniz baba üçlü sakso ne demek diye sorsalar ne cevap vereceğiz? Zaten dolara vurunca 3 kuruşa abonelik satıyoruz. Olmaz olsun oradan gelecek parası da. Ahlakımızdan daha mı önemli?"" denilen açıklamada, çalışanlardan gelen en azından bir süre Türkiye'yle tüm irtibatı kesme yönündeki talebin Netflix yönetimince dikkate alındığı kaydedildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=406070
ZT0289,"Rapor: Siz Hariç Herkes Bu Yıl da Tatilini Yapıyor, Çok Eğleniyor...","Ezgi Kurcak(27)'nin instagram'ından gelen bilgilere göre bu yıl da siz hariç herkesin tatilini yaptığı, konserinden, fasılından, club'undan geri kalmadığı netlik kazandı.

Gece 02 sularında instagram time line ve story listesinde gözlemlenen toplam 113 post'tan derlenen ""Millette para var abi"" başlıklı rapora göre ekonomik krizin bu yıl da bir tek sizi vurduğu netlik kazanırken, yine sadece sizin yalnız olduğunuz elalemin arkadaşları, sevgilileri ve takıldıklarıyla birlikte çok eğlendiği ve şölen tadında bir cinsel hayat yaşadığı bilgisi de bir kez daha doğrulandı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=406010
ZT0290,Prens Selman'ın Türkiye'den Ayrılmasının Ardından Saray'da Yapılan Personel Sayımında Kayıp Sayısı 14'e Ulaştı. Yetkililer Sayının Artmasından Endişeli...,"Suudi Arabistan Veliaht Prensi Muhammed bin Selman'ın tartışmalara neden olan Türkiye ziyareti dün sona ererken, Salman'ın gidişinin hemen ardından Cumhurbaşkanlığı Külliyesi'nde yapılan personel sayımında şu ana dek 14 kişinin kayıp olduğu anlaşıldı. Selman'ın getirdiğinden bir hayli fazla bavulla ülkeyi terk ettiğininin fark edilmesinin ardından derhal başlatılan sayımda 3 garson, 3 troll, 6 yandaş gazeteci, 1 çaycı ve 1 bahçıvan olmak üzere toplam 14 Saray çalışanının ortadan kaybolduğu ortaya çıktı. Yetkililer sayının daha da artmasından endişeli...

Akşam 20.30'da özel uçağıyla Türkiye'yi terk eden Muhammed Bin Selman'ın yanında çok sayıda valiz olmasından şüphelenen havalimanı görevlilerinin uyarısıyla Saray'da başlatılan personel sayımından acı haberler gelmeye devam ediyor. Durumdan şüphelenmelerine rağmen diplomatik bir krize neden olmamak için valizlerde arama yapamadıklarını belirten Esenboğa Havalimanı Güvenlik Müdürü Zafer Aycılar, ""Kimseyi endişelendirmek istemem ama valizlerden ağır bir koku geldiğini söylemem lazım. Sayın Prens'in korumalarına çok da şüphelendirmeden sohbet havasında 'bunların içinde ne var böyle yahu? Kurbanlık koç falan mı hediye edildi?' diye sorup ağızlarını bi aradım ama renk vermediler"" derken, o esnada derhal Beştepe'yi arayarak yetkilileri durumdan haberdar ettiğini ifade etti.

Konuyla ilgili olarak Beştepe'den henüz resmi bir açıklama yapılmazken, Saray'a yakın kaynaklarca Selman'ın  ziyareti sırasında Saray personeliyle özel olarak ilgilendiğinin ve özellikle gazetecilerin kiloları, et/yağ oranları gibi konularda sık sık sorular sorduğunun aktarılmasıyla birlikte endişeler daha da artmış durumda. Kayıp 14 personelle ilgili şu ana dek herhangi bir ize rastlanmazken, ısıya duyarlı dedektörler ve Narkotik Büro'dan getirilen özel eğitimli köpekler eşliğinde yürütülen arama kurtarma çalışmalarının gece boyunca da aralıksız süreceği bildirildi.

(hazırlop Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=405943
ZT0291,"''İyi Hal''di, ''Tahrik İndirimi''ydi Derken 5-6 Sene Yatıp Çıkacak Olan Katil Metin Avcı'nın Cinayeti Gizlemek İçin Neden O Kadar Zahmete Girdiği Gizemini Koruyor...","Muğla'da üniversite öğrencisi Pınar Gültekin'in öldürülmesiyle ilgili davada Katil Cemal Metin Avcı'ya 'haksız tahrik' indirimiyle 23 yıl hapis cezası verilmesine, cinayete yardım eden yakınlarının tamamının da beraat etmesine tepkiler sürerken, tutuklu bulunduğu süreyle birlikte en geç 14 yıl sonra özgürlüğüne kavuşacak olan Avcı'nın cinayeti gizlemek için neden onca zahmete girdiği gizemini koruyor...

Kurbanı önce hala hayattayken yakmaya çalıştığı, sonra da bir varile koyup üzerine beton döktüğü ortaya çıkan katil Cemal Metin Avcı'nın bunca çabaya neden gerek duyduğu anlaşılamazken, akıl sağlığının yerinde olmayabileceği yönündeki iddialar da ortaya atıldı.

Katil Avcı'nın, kadın cinayetlerinde standart prosedür olan ""iyi hal"" ve ""tahrik indirimi"" uygulaması sayesinde mahkemeden aldığı 23 senelik hapis cezasının otomatikmen yarıya düştüğüne dikkat çeken hukukçular, onun da 5-6 senesini yattıktan sonra muhtemel bir infaz düzenlemesiyle özgürlüğüne kavuşacağını belirtirlerken ""Şimdi böyle betonla, bidonla falan teferruatlı bir şekilde gizlemeye çalışınca olay daha da büyüdü. Belki de sırf kamuoyunun gazını almak için karara itiraz edilecek, bir üst mahkeme daha fazla ceza verecek vs vs... Türkiye'de aklı başında bir katilin hele de bir kadın cinayetini gizlemek için üşenmeden bu kadar uğraşması mantığa aykırı"" görüşünde birleşiyorlar.

Ortada katilin açıklamaları dışında 'haksız tahrik'i destekleyen herhangi bir kanıt olmamasına rağmen şimdiden çok sayıda potansiyel katil tarafından olayın esas mağduru ilan edildiğini belirten psikologlarsa ""Muhtelemen olayın sıcaklığıyla hangi ülkede yaşadığını unuttu. İlk cinayeti olduğu için ister istemez bir panik, hatta geçici delilik hali yaşamış olabilir. Bundan sonraki cinayetlerinde aynı hatayı tekrarlamayacaktır"" görüşünde.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=405894
ZT0292,ÖSYM: ''Sanki bir geleceğiniz varmış gibi sınava yetişme telaşınızda insanın yüreğini burkan bir şeyler var...'',"Yaklaşık 2.5 milyon öğrenciyi ilgilendiren YKS'nin ilk oturumu bugün tamamlanırken, her yıl olduğu gibi bu yıl da kaynağı belirsiz bir motivasyonla son anda sınava yetişmeye çalışan öğrenci görüntüleri ekranlara düştü. Konuyla ilgili olarak ÖSYM'den yapılan açıklamada ise ""Yani ülkenin durumu belli. Üniversiteyi bitirince sizi bekleyen gelecek deseniz üç aşağı beş yukarı o da belli. O zaman bu neyin telaşı? Bizim bilmediğimiz bir şey mi biliyorsunuz?"" denirken, durumun kendilerini bir miktar hüzünlendirdiği ifade edildi.

ÖSYM'nin Ankara Bilkent'te bulunan genel merkezinde bir basın toplantısı düzenleyen ÖSYM Başkanı Rıfat Öncüler, öncelikle sınava son anda yetişmeye çalışan öğrenci görüntülerini bu yıl da toplanıp hep birlikte gülerek izlediklerini belirterek ""Yaa tabii o durumda bir insana gülünmez ama öyle kan ter içinde düşe kalka koşarken çok saçma görünüyorsunuz. Neyse kusura bakmayın çocuklar, bu da işte bizim stres atma yöntemimiz Allah affetsin yine de yanlış bi şeylkssklsdşklfdsl"" sözleriyle gençlerden özür diledi. Bir kaç dakika diğer ÖSYM yetkilileriyle birlikte güldükten sonra kendini toparlayarak açıklamalarına devam eden Öncüler, şunları kaydetti:

""Tabii o koşunun bir de trajik yanı var. Yani bunlar 17-18 yaşında genç çocuklar ama yine de az çok bir şeylerin farkındadırlar diye düşündük biz. Üniversiteyi kazansalar bile farklı bir şehirdeyse pahalılıktan okuyamayacaklarını herhalde biliyorlardır. Hadi diyelim yaşadıkları şehirdeki bir üniversiteyi kazandılar. Direkt yurt dışına gitme imkanı sunan bir kaç üniversite ve bölümden birini tutturmadılarsa büyük bölümünün işsiz kalacağını, geri kalanların da kiralarını ödemeye bile yetmeyecek bugünkü kurla 300 euro etmeyen maaşlara razı olacaklarını bildikleri için bu sene herhalde kimse koşmaz diyorduk fakat manzara yine değişmedi. Nerden baksan üzücü  ve düşünüdürü tabii. Geleceğimiz bu gençlere mi emanet gerçekten?""

Öncüler, tıp fakültesi hedefleyenleri bir nebze anladığını, onların eskisine göre berbat şartlarda da olsa yine iyi kötü bir meslek sahibi olacakları için koşturmalarının normal olduğunu söylerken, ""Gerçi onlar da üniversite sınavı yerine Bekçilik sınavına koşsalar daha mantıklı. Taş çatlasın 1500 lira fazla maaş almak için 6 yıl okumak da ne bileyim... Hadi neyse belki Almanya'ya falan gitmeyi düşünüyorlardır diye onları anladık diyelim peki ötekilere ne oluyor? Bir insanın okulu bitirip sonra KPSS'ye girip yüksek puan alıp oradan da iyi bir torpil bulursam 3 kişi birlikte eve çıkıp karnımı doyuracak bir para kazanırım belki ihtimali için o teri dökmesi açıkcası bize biraz garip geliyor. Gerçekten tam olarak neyin peşindesiniz? Spor olsun diye koşuyoruz deseniz bak o bile kabulum ama bu şekilde hiçbir yere oturmuyor."" sözleriyle sınava koşmaktansa Ege denizini botla geçmek için kol kası çalışmanın geleceğe yatırım açısından daha mantıklı bir tercih olduğuna dikkat çekti

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=405840
ZT0293,Artan Ulaşım Maliyetlerine Karşı Hükümetten İlk Adım: Koronavirüs Önlemleri Kapsamında Şehirlerarası Seyahat Yasağı Geri Dönüyor...,"Son 1 yılda akaryakıtta yaşanan %400'lük fiyat artışı sonrası ulaşım maliyetleri de katlanırken, hükümetten bu konuda ilk adım da geldi.

Vatandaşlardan gelen yoğun şikayetler üzerine Sağlık Bakanlığı, Ulaştırma Bakanlığı ve İçişleri Bakanlığı tarafından oluşturulan ortak komisyon bugün ilk toplantısını gerçekleştirirken, ulaşım sorununun giderilmesi konusunda ilk somut adımlar da atılmaya başlandı.

Toplantı sonrası yapılan basın açıklamasında, Koronavirüs önlemleri kapsamında şehirlerarası seyahat yasağının yeniden devreye alınacağı ve yasağın ilk etapta Kurban Bayramı tatilini kapsayacak şekilde uygulanacağı ifade edildi.

Sağlık Bakanı Fahrettin Koca, ""Virüs tehlikesi henüz tam olarak geçmiş değil. 3-5 de olsa hala vaka var yani. Unutmayalım ki zamanında da tek bir vakadan bütün dünyaya yayıldı bu illet. O yüzden maalesef bu bayramı da sevdiklerimizin iyiliği için onlardan uzak geçirmek durumundayız"" sözleriyle kararı kamuoyuna duyurdu.

Farklı şehirlerde yaşayan hısım akrabaya karşı 'Bayramda fakirlikten gelemiyoruz' demektense 'yasak olduğu için gelemiyoruz' deme imkanı sunan şehirlerarası seyahat yasağının ilerleyen günlerde vatandaşlardan gelecek talebe göre süre ve kapsamının daha da genişletilebileceğini belirten Koca, ""bu yıl tatile gidemeyecek vatandaşlarımız için de hoş sürprizlerimiz olabilir"" ifadelerine yer verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=405784
ZT0294,"Daha Haziran Bitmeden 3 Düğüne Katılan Mert Kuzak(30), Konkordato İlan Etti...","Daha Haziran ayının ortasına gelmeden 3 düğüne katılarak çeyrek altın takan Mert Kuzak(30), evine ulaşan 4. davetiyenin ardından konkordato ilan eden ilk isim oldu. “Maalesef çeyrek altın bataklığına saplandım. Bugüne kadar dişimden tırnağımdan arttırdığım ne varsa eş-dost düğününe gitti. Keşke kumar oynasaymışım, keşke karıya kıza yedirseymişim” sözleriyle iflasa giden süreci özetleyen Kuzak’ın basın toplantısında öfke ve hüzün vardı...

“Buraya kadarmış...”

“Evet dostlar, buraya kadarmış. Deniz bitti... Buyurun son 1 gram altınlık param kaldı, Onu da kim önce evleniyorsa alsın da kurtulayım...” sözleriyle durumunu açıkça ortaya koyan acılı genç, ülkenin ekonomik durumuna ve altın fiyatlarına bakmadan artık nelerine güveniyorlarsa evlenen, üzerine bir de düğün yapan dost ve akrabalarına öfke kustu. Yakın çevresinin yaklaşık 3 yıl önce patır patır evlenmeye başladığını, bu süreçte dünya üzerinde kıyırık yaş pasta, limonata ve leş gibi votkaya en ciddi yatırımı yapanın kendisi olduğunu belirten Kuzak, iflasa götüren süreci engellemek için verdiği umutsuz mücadeleyi ise şu sözlerle aktardı:

“Birçok düğünde gelinin yakın arkadaşı, damadın kuzeni demeden önüme gelene olabilecek en çirkin şekilde yazdım ki şöyle güzelce adım çıksın. Bekledim ki 'Mert mi? Bırak ya o abaza gelmesin' desinler ama olmadı. Takacağım çeyrek altın her defasında benim çirkefliğime galip geldi... O altın kesesine kendi çeyreğimi bırakırken el çabukluğuyla ordan bir şeyler aldığım da oldu, olmadı değil. Yalnız şansıma hep gram altın denk geldi, onda da zarar ettim... Ayrıca aklıma gelmişken sahte çeyrek altın takan şerefsiz kimse onun da Allah bin türlü belasını versin. Beni kuyumcuya rezil etti it...”

“Geri almak da mümkün değil”

Düğün yapıp evlenenlerin hızla üreyerek çocuk sahibi olmalarını da eleştiren Kuzak, “Yani maşallah daha dün düğününde halaya durduğum insanlar bir de üstüne patır patır doğurdu. Hadi düğün tek gün, babaannem öldü der gitmezsin. Çocukta n'apıcan? O velet büyüyünceye kadar illa bir gün karşına çıkacak” sözleriyle yaşadığı acıları aktardı. Altın taktığı çifttlerden biri boşanınca taktığı çeyreği geri istediğini ancak olumlu bir geri dönüş alamadığını belirten mağdur genç, “Teknik olarak evlilik bittiyse o altının da bana iade edilmesi lazımdı ama resmen üstüne yattılar. Bunun adı nitelikli dolandırıcılıktır başka bir şey değil” diyerek devletin bu konuda acilen bir düzenlemeye gitmesi gerektiğini işaret etti.

Masrafı çıkartmak artık imkansız

Yaptığı hesaplamalara göre, bugüne dek düğün ve bebek doğumlarına harcadığı parayı çıkartabilmek için yaklaşık 6 yıl önce evlenmiş ve 5 çocuk sahibi olmuş olması gerektiğini belirten Kuzak, şu andan itibaren kendi evliliğinin bile düğün harcamaları düşünüldüğünde durumu artıya çeviremeyeceğini kaydetti. “Düğün falan yapmadan biriyle anlaşıp kıytırık bir nikahla masrafı çıkarmaya çalışsam, hasılatın %20'sini anlaştığım kadına versem...” dediği esnada telefonu çalan gencin yüzü, arayanın yakın arkadaşlarından biri olduğunu görmesiyle birlikte iyice asıldı.

Konuşma esnasında “Efendim Onurcum? Nasıl? Duygu mu hamile? Evleniyorsunuz? Temmuz gibi? Anladım abi... Ben dönücem sana” dediği duyulan genç, telefonu kapamasının ardından sim kartını çıkarıp üzerinde bir süre tepindikten sonra kendisine yeni bir telefon numarası almak üzere en yakın cep telefonu bayiine doğru yola çıktı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=405710
ZT0295,"GES'e Gelen ''İşe yaramaz'' Eleştirileri, Bakan Nebati İçin Gizemini Koruyor: ''Nereden anladınız ki? Ben hiçbir şey anlamadım?''","Ekonomide ""Yeni adımlar duyurulacak"" diyen Hazine ve Maliye Bakanlığı, dün akşam saatlerinde bir dizi düzenlemeyle birlikte Gelire Endeksli Devlet İç Borçlanma Senedi (GES) adlı ürünü de açıklarken, açıklamanın ardından gelen eleştiriler Bakan Nebati cephesinde gizemini koruyor.

Piyasaların da şu ana dek olumlu ya da olumsuz herhangi bir tepki vermediği GES'in tam olarak ne olduğu, nasıl işlediği ve en önemlisi kime, hangi vadede, ne kadar gelir vadettiği konusunda belirsizlik sürerken, ekonomi uzmanlarının ""bir işe yaramaz"", ""doları tutmaya yetmez"", ""halk buna ilgi göstermez"" şeklinde eleştirileri de art arda geldi.

""Bu ne olm?""

Akşam saatlerinde konuyla ilgili bir basın toplantısı düzenleyen Hazine ve Maliye Bakanı Nureddin Nebati, Gelire Endeksli Senet'ile ilgili basında ve sosyal medyada yapılan yorumları dün geceden beri ilgiyle takip ettiğini belirterek ""Bakanlığımızın yayınladığı metinden zaten bir şey anlamamıştım. GES getirilerine ilişkin ödemelerin hesaplanmasında TPAO, DMO, DHMİ ve KIYEM tarafından bütçeye aktarılan üç aylık ve altı aylık hasılat paylarının toplamı esas alınarak gerçekleşen gelir tahsilatının Bütçe'de açıklanan azami tutarların üzerlerinde olması durumunda yatırımcılara söz konusu azami tutar karşılıkları esas alınarak... Bu ne olm? Vatandaşı yatırıma mı çağırıyoruz Ziraat Bankası Müfettiş Yardımcılığı sınavına mı sokuyoruz? Belki anlayan birileri varsa onlardan öğrenirim diye internetteki yorumları izlemeye çalıştım ama yine olmadı. Genel kanı tırt bir ürün olduğu yönünde. O kadarı tamam ama Allah aşkına bir söyleyin niye tırt? Tam hangi kısmı tırt? Ne anladınız da o sonuca vardınız?"" sözleriyle GES'i anlayan birilerinden kendisine de basit bir şekilde anlatmasını rica etti.

Google'da yaptığı ""GES nedir?"" şeklindeki aramalardanda da bir şey çıkmadığını üzülerek dile getiren Nebati, ilk çıkan sonucun Güneş Enerjisi Santralleri olduğunu belirterek şöyle devam etti:

""Lan dedim öyleyse çok güzel! Hem çevre dostu hem de enerjide dışa bağımlılığı azaltacak bir proje yapmışız. Herhalde vatandaşa düşük faizli krediyle santral satıcaz onlar da enerji üretip oradan gelir elde edecek falan o tarz bir model. Arkadaşları arayıp tebrik ettim. Bana da oradan 1 düzine GES ayırın çocuklar, hem vatandaşa da örnek olmuş olalım diyince durum ortaya çıktı. O başka bir GES'miş ama bizimki işe yaramazsa onu da bir düşünelim diye bi kenara yazdım...""

GES'in şu ana kadar piyasalarda herhangi bir etki uyandırmamış olmasının ve vatandaşların ilgi göstermemesinin kendisini rahatlattığını da itiraf eden Bakan Nebati, ""Piyasaya bir şey sürdük ama ne sürdük, iyi mi ettik kütü mü ettik benim için şu an tam bir kapalı kutu. Allah korusun ya ekonomiyi 1 günde batırabilecek çok kötü bir şey yaptıysak? Bakın lütfen öyle bir şey varsa bana şimdiden söyleyin"" derken, durum en azından kendisi için bir nebze netliğe kavuşana kadar piyasadaki temkinli yaklaşımın korunmasından yana olduğunu da sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=405672
ZT0296,"Sağlık Bakanlığı'ndan Müjde: Doktor Randevusu Bulamayan Vatandaşlar, Yarından İtibaren Almanya'daki Devlet Hastanelerinden Randevu Alabilecek...","Son dönemde iyice yoğunlaşan doktor açığı nedeniyle MHRS'den randevu alamama şikayetleriyle ilgili olarak Sağlık Bakanlığı'ndan beklenen müjde nihayet geldi.

Kamuda çalışan doktorların düşük maaşlar, mobbing, ağır çalışma şartları ve ardı arkası kesilmeyen şiddet vakaları nedeniyle kitleler halinde görevlerinden istifa ederek özel hastanelere ya da yurt dışına gitmelerinin ardından bir çok devlet hastanesinde randevu bulmak neredeyse imkansız hale gelmişti.

Artan şikayetler sonucu bir çalışma başlatan Sağlık Bakanlığı, vatandaşların daha fazla mağdur olmamaları için alınan tedbirleri bu akşam düzenlenen bir basın toplantısıyla duyurdu. Kameraların karşısına geçen Sağlık Bakanı Fahrettin Koca, bundan böyle MHRS'den randevu alamayan vatandaşların Almanya'da diledikleri Devlet Hastanesi'nden randevu alabilmelerini sağlayan düzenlemenin yarından itibaren uygulamaya alınacağının müjdesini verdi.

Türkiye'yi terk eden doktorların ilk sırada tercih ettikleri ülke olması ve an itibariyle Türkiye'deki Devlet Hastaneleri'nden daha fazla sayıda Türk doktor istihdam etmeleri nedeniyle yurt dışı randevu sistemine Almanya'dan başladıklarını belirten Koca, ihtiyaca göre diğer Avrupa ülkelerinin de sisteme dahil edilebileceğini açıkladı.

""Vatandaşımız MHRS'ye eklenen Almanya Devlet Hastaneleri'nden kendisine en yakın olanını seçerek, randevusunu oluşturabilecek. Nasılsa o hastanede en az bir tane Türk doktor olacağı için şikayetini de herhangi bir dil sıkıntısı yaşamadan rahatça dile getirebilecek. Ha küçük bir ihtimalle olur da doktor Türk çıkmazsa bile hemşire, hasta bakıcı falan kesin Türk'tür. Onun tercümanlığı vasıtasıyla da tedavisini gerçekleştirebilirler"" diyen Koca, tek sıkıntının hekime şiddet konusunda yaşanabileceğini işaret ederek vatandaşları uyarmayı da ihmal etmedi.

""Maalesef Almanya yasaları bu konuda bizim kadar özgürlükçü değil. Şiddet uyguladığınız doktor Türk bile olsa size bir daha gün yüzü göstermeyebilirler."" diyen Koca, sadece hekime şiddet uygulamak için randevu almak isteyenlerin biraz saberedek Türkiye'deki hastaneleri tercih etmelerinin daha doğru olacağını ifade etti.

Ulaşım nasıl olacak?

Bakan Koca, ""Peki vatandaşlar oradaki hastanelere nasıl gidecek? Almanya'ya düzenli Ambulans uçak seferleri yapmak gibi bir planlamanız var mı?"" şeklindeki bir soruya ise ambulans uçakların oldukça masraflı olduğunu ve ancak yapacağı siyasi prim masrafını kurtarıyorsa kaldırıldığını belirterek ucu açık bir yanıt verdi.

""Vatandaşımız buradaki hastanelere nasıl genellikle kendi imkanıyla gidiyorsa Almanya'dakine de öyle gidecek. Durumun aciliyetine göre ister kendi aracıyla, ister taksi tutarak, ister uçakla. Ona biz karışamayız. Sadece vize olayı biraz sıkıntı olabilir. O konuda da Alman Büyükelçiliğine gittiklerinde tıbbi şikayetlerini vize görevlisine anlatarak bir kolaylık yapmalarını rica edebilirler. Neticede sağlık bu yani, biraz insaflı olurlar artık"" sözleriyle ulaşım konusunda önemli bir sıkıntı yaşanmasını beklemediklerini belirten Koca, her halukarda en erken 6 ay sonrasına randevu veren Türkiye'deki Devlet Hastaneleri'ne göre Almanya'da tedavi olma şansının daha fazla  olduğuna dikkat çekti.

(Baba Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=405575
ZT0297,"TÜİK'te İstifa Depremi Sürüyor: Son Olarak Açıklanan %73.5'lik Enflasyondaki 7, 3 ve 5 Rakamları da Sağlık Sebebiyle Görevden Aflarını İstediler...","Geçtiğimiz 2 hafta içerisinde enflasyonu hesaplamakla birimlerde görevli 2 üst düzey yöneticinin görevi bıraktığı TÜİK'te istifa depremi sürüyor. Son olarak açıklanan %73.5'lik Mayıs Ayı yıllık enflasyonu öncesinde tüketici fiyatlar endeksini hesaplayan birimin başındaki ismin de istifa ettiği kurumdan, bugün de 7, 3 ve 5 rakamlarının istifa haberi geldi.

Sağlık sebebiyle görevden af taleplerini TÜİK Başkanlığı'na ileten rakamlar, konuyla ilgili olarak herhangi bir açıklama yapmazlarken, kulislere sızan bilgiler kurum içinde derin bir krizin yaşandığı yönünde.

""Bu vebale ortak olmayacağız""

7, 3 ve 5'in, Mayıs ayı enflasyon rakamlarının açıklanmasının hemen ardından TÜİK yönetimine itirazda bulunarak itibar suikastine uğradıklarını ve isimlerinin derhal enflasyon açıklamasından çıkarılmasını talep ettikleri gelen duyumlar arasında. Yönetimin ""Bir kere açıkladık artık, geri almak olmaz. Önümüzdeki ay sizi dinlendiririz, başka rakamları kullanırız"" şeklindeki yatıştırma çabalarına rağmen ikna olmayan rakamların, ""Açıklanan enflasyonla herhangi bir ilgilimiz bulunmayıp, isimlerimiz tamamen irademiz dışında ve bizden habersiz olarak kullanılmıştır. Bu vebale ortak olmayacağız"" gibi sert ifadelerin bulunduğu istifa dilekçelerini TÜİK Başkanlığı'na ilettikleri öğrenildi.

Araya giren bazı üst düzey yetkililerin ve diğer hatırlı rakamların ısrarıyla ilk istifa dilekçelerini geri çekerek ""sağlık sebebiyle görevden af talebi""ne çeviren 7, 3 ve 5 yerine geçici olarak 8, 4 ve 6'nın atandığı açıklanırken, uzun bir süredir TÜİK içerisinde yaşanan gelişmelerden rahatsız olduğu ve seçim sonrası yargılanma endişesi  taşıdığı bilinen % işaretinin de enflasyon biriminden alınarak başka bir birime atanması için yönetimle pazarlık halinde olduğu son olarak gelen bilgiler arasında.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=405553
ZT0298,Uygunsuz Görüntüler Bu Kez Bakırköy'den: Litresi 26 TL'lik Benzin Taşıyan Pompayı Yüzlerce Kişinin Gözleri Önünde Araçların Depolarına Soktular...,"İstanbul'un farklı bölgelerinden üst üste gelen uygunsuz görüntülere bugün bir yenisi eklendi. Bakırköy'de bir benzin istasyonu görevlisi, güpegündüz ve yüzlerce kişinin gözleri önünde litresi 26 TL'lik benzin taşıyan pompayı birden fazla aracın deposuna sokarken görüntülendi...

Bu kadarı da ""pes"" dedirtti

Bebek ve Ümraniye'nin ardından bir başka kamusal alanda cinsel ilişki görüntüsü de İstanbul Bakırköy'den geldi. Bir benzin istasyonunda çekilen görüntülerde, görevli olduğu öğrenilen K.Y isimli şahısi litresi 26 TL'lik benzin taşıyan pompayı art arda çok sayıda aracın deposuna sokarken, pompacı ve ilişkiye girdiği araçların umursamaz tavırları ""bu kadarına da pes artık"" dedirtti.

Görüntülerde araçların depo kapaklarını rahat bir şekilde açarak pompayı adeta benzin 26 TL değilmişçesine depoya sokan K.Y, duyarlı vatandaşların şikayetiyle gözaltına alınırken, ilişkiye girdiği tespit edilen yaklaşık 60 kadar araç için de yakalama kararı çıkarıldı.

K.Y, polise verdiği ilk ifadede hiçbir araca zorla pompa sokmadığını, ilişkinin tamamen karışılıklı rızayla gerçekleştiğini ayrıca benzin fiyatını da kendisinin belirlemediğini söyleyerek suçlamaları reddetti. İfadesinin ardından salıverilen K.Y, basına yaptığı açıklamada ""Benim kimseye istasyona gelin de size 26 TL'lik benzin koyayım gibi bir çağrım olmadı. Kendileri geldiler. Depo kapaklarını da çoğu ben söylemeden kendisi açtı. Haa sayaç dönerken küfredenler oldu ama tepkileri kesinlikle bana değildi"" diyen K.Y, detaylı bir incelemeyle araç sahiplerinin en az yarısının benzini 26 TL yapana oy verdiğinin ortaya çıkacağını iddia ederek kendisinin olaydaki en masum kişi olduğunu savundu.

Haber yayına hazırlandığı sırada Türkiye'nin dört bir yanından benzer görüntüler gelmeye devam ederken, İçişleri Bakanlığı aynı anda çok sayıda benzin istayonunda gerçekleşen aleni pompa-depo ilişkisi görüntülerinin bir provokasyon olma ihtimaline karşı inceleme başlatıldığını açıkladı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=405486
ZT0299,Yanlışlıkla Televizyonda Erdoğan'ın Konuşmasına Denk Gelen Arda Kuycuk(6) Kontrolden Çıktı: ''Acıktık şu sofraya kuru sulu bi şey koyun lan sürtükler!'',"Ailesinin bütün dikkatine rağmen bu sabah yanlışlıkla televizyonda Erdoğan'ın konuşmasına maruz kalan Arda Kuycuk(6), evde terör estirmeye devam ediyor.

Acılı baba Onur Kuycuk(35), ""Televizyonda haberleri izliyordum. O ara Arda da salondaymış. Farkedince hemen kanalı değiştirdim. Bana 'zaplayıp durma mk çürük müsün nesin' diye tepki gösterince çok geç kaldığımı anladım."" sözleriyle talihsiz olayı aktarırken, normalde Erdoğan çıkar çıkmaz zaten yıllardır kanal değiştirdiğini ancak o sırada cep telefondan okuduğu yeni zam haberlerine içinden küfretmekle fazla meşgul olduğu için bu kez 5 dakika kadar ailecek maruz kaldıklarını ifade etti.

Oğlunu ""Ardacım babanla ne biçim konuşuyorsun sen hiç yakışıyor mu bak kocaman abi oldun"" diyerek uyardığını ancak ""Ya sen kimsin ya? Çok konuşma da şu sofraya kuru sulu bi şeyler koy. Acıktık lan! Onur sen de şu kadın mıdır kız mıdır neyse sustur yoksa dilini ezicem ben bunun"" şeklinde sert bir yanıt aldığını belirten anne Zeynep Kuycuk(33) ise ağlayarak odadan çıktığını ve hala olayın şokunu atlatamadığını dile getirdi.

Konuyla ilgili olarak görüşlerine başvurduğumuz Pedagog Yasemin Baysak, özellikle 4-8 yaş aralığındaki çocukların olumsuz örnekleri son derece hızlı bir biçimde benimseme eğiliminde olduklarına dikkat çekerek ailelerin bu dönemde çok daha dikkatli olmaları gerektiğine vurgu yaptı. Televizyonda ya da internette haber izlerken çocukların her an Erdoğan çıkma ihtimaline karşı kesinlikle ortamdan uzaklaştırılması gerektiğini belirten Baysak, ""Ülkenin ekonomik durumuna ve AKP oylarındaki düşüşe paralel olarak önümüzdeki günlerde ekranlarda daha da ağır küfürler duymamız oldukça mümkün. Çocuğunuzun bir sabah size ana avrat düz gitmesi gibi nahoş durumlar yaşamak istemiyorsanız seçime kadar herhangi bir şekilde haber izlememenizi öneriyorum"" sözleriyle ebeveynleri uyardı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=405460
ZT0300,"Köylerinin Yakınında Bulunan Kavşağa Trafik Işığı Takılan Barazlar Köyü Sakinleri, En Önemli Geçim Kaynaklarını Kaybetme Tehlikesiyle Karşı Karşıya...","Yeni takılan trafik ışığının bulunduğu refüjde köy sakinleri ile birlikte basın açıklaması yapan Muhtar Muhsin Tekkara, ""Daha önce bu kavşakta haftada en az üç kamyon şarampole yuvarlanırdı. Köylülerimiz bu kamyonlardaki ürünleri yağmalayarak geçimlerini sağlıyorlardı. Bu takılan trafik ışığı ile adeta ekmeğimizle oynandı. Köylüler olarak yetkililerin aldıkları önlemi fazla buluyoruz. Her kavşağın illa kontrollü kavşak olması gerekmez"" sözleriyle ışığın bir an önce sökülmesi talebini dile getirdi.

""En çok kargo kamyonlarını seviyorduk""

Açıklamaları sık sık ""Kamyonuma dokunma!"", ""Devrilecek olana karışılmaz!"", ""Taş mı yiyelim?"" sloganlarıyla kesilen Tekkara, ""Köylüler olarak en sevdiğimiz kargo kamyonu kazaları oluyordu. İçerisinde ne olduğunu bilmediğimiz, bir kamyon dolusu paket, kutuları eve götürüp, doğum günü çocuğu gibi heyecanla  açıyorduk. Kargo kamyonu kazasından sonra genelde köy kahvesinde herkes değiştirmek istediği ürünü getiriyordu, biz de değişim mezatları düzenliyorduk"" derken, bu sayede çok sosyal bir köy olmaya başladıklarını belirtti.

Muhtar Muhsin Tekkara, Barazlar Köyü olarak bu şekilde bilinmek istemediklerini, aslında ev salçasıyla meşhur olduklarını belirttiği sırada koşarak gelen bir çocuğun ''Diğer virajda domates kamyonu devrilmiş!'' şeklinde bağırmasıyla köylüler bir anda olay yerine doğru koşmaya başlarken, basın açıklaması da sona erdi.

(Hakan Genç Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=405424
ZT0301,Enflasyonda Kritik Eşik Aşıldı: Artık Nebati Bile Güldürmüyor...,"TÜİK verilerine göre bile %75 civarında gelmesi beklenen yıllık enflasyonda kritik eşik olan ''Hazine ve Maliye Bakanı Nureddin Nebati'nin açıklamalarına gülme'' seviyesi de aşıldı.

Bakan Nebati'nin bugün yaptığı 'enflasyon sadece devletin çözebileceği bir olay değil' ve 'enflasyonun geçici olduğuna inanıyoruz' şeklindeki açıklamalara, sosyal medyada sınırlı sayıda ve neredeyse gönülsüz bir şekilde dalga geçen tepkiler gelmesiyle kritik eşiğin aşıldığı teyit edilirken, Merkez Bankası'nın akşam saatlerinde piyasalara Nebati esprisi sürerek yaptığı müdahale de yetersiz kaldı.

Türkiye'yi yaklaşık 2 yıl boyunca idare eden Berat Albayrak'a gülme eşiğinin ardından son 6 aydır direnç vazifesi gören Nebati'ye gülme seviyesinin de aşılmasıyla birlikte önümüzdeki günlerde enflasyonda çok daha yüksek seviyelerin görülebileceğini belirten uzmanlar, acilen halkın her zam haberinde gülebileceği yeni bir figür bularak kendi fakirleşmesiyle dalga geçebileceği seviyelere geri dönülmemesi halinde Türkiye'yi son derece kritik günlerin beklediği konusunda uyardılar.

Nebatiye'ye gülme eşiğinin aşılmasının sürpriz olmadığını vurgulayan finans çevreleri ise en son gelen akaryakıt zammıyla benzinin litresinin 25 TL'yi geçmesinin bile sosyal medyada tehlikeli bir sükunetle karşılandığına dikkat çekerlerken, her benzin zammından sonra havalarda uçuşan espri stoklarının da tükenmiş olabileceğini belirtiyorlar.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=405393
ZT0302,Piyasalarda Bugün: Gıybet Endeksi ''Bu kız tatile gidecek parayı nerden buluyor?'' Seviyesinden ''Bu kız dışarıda kahve içecek parayı nereden buluyor?'' Seviyesine Geriledi...,"5 yıl önce ""Bu kız Yunanistan'da tatil yapacak parayı nereden buluyor?"" seviyesinden işlem gören Ulusal Gıybet Endeksi, yaşanan son ekonomik gelişmelerle birlikte istikrarlı düşüşünü sürdürerek ""Bu kız dışarıda kahve içecek parayı nerden buluyor?"" seviyesine kadar geriledi.

Yıllar içinde sırasıyla ""Bu kız Alaçatı'da tatil yapacak parayı nerden buluyor?"", ""Bu kız Ayvalık'ta tatil yapacak parayı nereden buluyor?"", ""Bu kız cumartesi rakı-balık yapacak parayı nereden buluyor?"", ""Bu kız club'a gidecek parayı nereden buluyor?"" seviyelerine gerileyen endeksin son 6 ayda yaşanan hızlı ve muazzam fakirleşmeyle birlikte ""dışarıda kahve içecek para"" seviyesine gerilemesi piyasalarda sürpriz olarak değerlendirilmezken, uzmanlar 2022'yi ""Bu kız evde çay yapacak parayı nereden buluyor?"" seviyelerinde kapatmasını bekliyor.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=405337
ZT0303,Ekonominin Faiz Artışıyla Falan Kurtarılabilecek Eşiği Aşmasının Ardından Merkez Bankası'na Bir Rahatlama Geldi: ''İnsan ister istemez stres oluyordu...'',"Son olarak 5. kez üst üste faizleri sabit bırakma kararının piyasalarda herhangi bir hareketlenmeye neden olmamasının ardından ekonominin kendisinden tamamen bağımsız olarak batmaya devam ettiğinden iyice emin olan Merkez Bankası'nda keyifler yerinde.

Konuyla ilgili olarak düzenlediği basın toplantısında, Merkez Bankası Para Politikası Kurulu (PPK) toplantılarının giderek medyada daha az yer bulmasından duyduğu memnuniyeti dile getirerek söze başlayan Başkan Kavcıoğlu, ""Bundan 6-7 ay öncesini hatırlıyorum da. Yok Merkez faizi artıracak mı düşürecek mi diye günler öncesinden başlayan tartışmalar, karar açıklanınca sosyal medyada kopan kıyamet, ne kadar ekonomist varsa ekrana çıkması falan... O neydi öyle ya?"" sözleriyle toplantıyı izlemeye gelen 3 basın mensubuna seslendi.

Kendileri vermese bile açıklamak durumunda kaldıkları faiz kararlarıyla ekonominin gidişatına iyi kötü bir etkide bulunabildikleri dönemin sona ermesinin omuzlarından önemli bir yükü kaldırdığını belirten Kavcıoğlu, ""Yani illa bir şey açıklamamız gerektiği için bugün öyle faizi sabit bıraktık dedik ama 1000 baz puan artırdık desek de 300 baz puan indirdik desek de bu vakitten sonra herhangi bir etkisi olmayacaktı zaten. Allah'tan olay bizden çıktı artık. Gerçekten dünya varmış arkadaşlar. Resmen gençleştiğimi hissediyorum şu an"" derken, sırf elaleme ""bu adamlar da boşa maaş alıyor"" dedirtmemek için bundan sonra da düzenli olarak faiz kararı açıklamaya devam edeceklerinin altını çizdi.

TCMB Başkanı Kavcıoğlu, gelinen noktanın Merkez Bankası'nın bağımsızlığı tartışmalarına da son noktayı koyduğuna vurgu yaparak, ""Gördüğünüz gibi şu an Türkiye'nin ekonomik gidişatından da enflasyondan da, döviz kurlarından da tamamen bağımsız bir şekilde kafamıza göre takılabiliyoruz. Ne onlar bizi etkiliyor, ne biz onları. Banknotların bir yüzüne kendi fotoğrafımı bassam piyasanın en erken 3 ay sonra haberi olur. Bundan daha büyük bir bağımsızlık olabilir mi?"" ifadelerine yer verdi.

Son olarak bankanın kasasında kalan ve dövize müdahale için kullanılabilecek son 9-10 milyar dolar kadar net rezervden de bir an önce kurtulmayı umduklarını belirten Kavcıoğlu, en geç bir iki aya onların da suyunu çekmesiyle birlikte tüm personelin aynı anda senelik izin kullanma imkanı bulabileceğine bunun da piyasaları olmasa bile yaz tatilinde TCMB çalışanlarını oldukça rahatlatacağına dikkat çekti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=405294
ZT0304,"Suriye Dışişleri Bakanlığı, Sınırdaki Duvarın Biraz Daha Yükseltilmesi Konusunda Türkiye'ye Her Türlü Desteği Vermeye Hazır Olduklarını Açıkladı...","Geçtiğimiz günlerde yaptığı açıklamayla Türkiye'den yapılan Suriyeli mültecilerin geri gönderilmesi yönündeki açıklamalara sert tepki gösteren Suriye Hükümeti'nden bu kez de bir kaç yıl önce sınıra örülen duvarın yükseltilmesi talebi geldi.

Konuyla ilgili olarak bir basın toplantısı düzenleyen Suriye Dışişleri Bakanı Faysal Miktad, Türkiye sınırındaki duvarın kaçak geçişleri önleme konusunda yetersiz kaldığına dikkat çekti. ""Bunu yükseltmek mi gerekiyor, çevresine mayın mı döşenecek, daha fazla dikenli tel mi lazım artık ne gerekiyorsa bir an önce yapılsın."" diyen Miktad, duvarın daha güvenli hale getirilmesi konusunda Türkiye tarafı ile her türlü işbirliğine hazır olduklarını ifade etti.

""Bir milyon Suriyeliyi geri göndereceğiz diyen var, hepsini yollayacağız diyen var. Bunlar çok yanlış söylemler. Nereye gönderiyorsunuz? Kime sordunuz? Suriye çok afedersiniz dingonun ahırı mı?"" sözleriyle Suriye'nin sınırları konusundaki hassasiyetini dile getiren Dışişleri Bakanı Miktad, esas endişelerinin ise Türkiye'deki Türk vatandaşlarından gelecek bir göç dalgası olduğunu belirtti.

Faysal Miktad, özellikle dünyanın bir gıda kriziyle karşı karşıya olduğu böylesine sıkıntılı bir dönemde fazladan bir kişiyi dahi misafir edemeyeceklerinin altını çizerken ""Bizimkileri zaten geri almayız. Çünkü yani bizde giden gitmiştir, gittiği gün bitmiştir. Ama onun dışında hayat pahalılığı nedeniyle giderek daha fazla sayıda Türk vatandaşının da bir an önce kendilerini yurt dışına atmak istediğini biliyoruz, kulağımıza geliyor hep. E bunların hepsi de Avrupa'ya Amerika'ya gidemeyeceğine göre illa ki bir kısmı enflasyonun ve ev kiralarının daha düşük olduğu Suriyemize gelmek isteyecektir."" sözleriyle de Suriye olarak bu tarz bir göç dalgasına kesinlikle hazır olmadıklarını vurguladı.

(Survival Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=405188
ZT0305,İki Milyonluk Dairede Oturup İçtikleri 2 Çayın Bile Hesabını Yapmak Zorunda Kalan Umak Ailesinde Kafalar Karışık: ''Zengin miyiz fakir mi?'',"İstanbul Ataşehir'deki güncel fiyatı 2 milyon TL olan 3+1 evlerinde bir cumartesi gecesini daha çay içip Survivor izleyerek geçiren Umak aiesi, son olarak çaya gelen %50'lik zamla birlikte paralarının yettiği tek keyfin de hesabını yapmaya başlarken, zengin mi yoksa fakir mi oldukları konusunda kafalar iyice karışmış durumda.

10 yıl önce krediyle 240 bin TL'ye aldıkları site içindeki dairenin değerinin son 6 ayda 2 milyon TL'yi geçtiğini belirten Sinan Umak(42), "" 3-5 sene öncesine kadar sadece dizilerde gördüğümüz zenginler 2-3 milyonluk evlerde otururdu. O açıdan düşününce şu an bildiğin zenginiz aslında"" derken, az önce 3. bardak çayı alıp almama konusunda yaşadığı ""Çok mu masraf oldu ne?"" tereddütünün ise bu zenginliğe gölge düşürdüğünü ifade etti.

Kendisini bir anda bir bardak çayın hesabını yaparken bulduğunu söyleyen Umak, ""Şekeriyle suyuyla elektriğiyle falan toplamda bardağı yaklaşık 2.5 TL'ye denk geliyor. Ben 2 tane içtim, Zeynep de 2 tane içti etti mi sana 10 TL. Allahtan çocuklara akşam çay vermiyoruz yoksa önünü alamazdık. Şimdi ben 3.'yü içsem eşim de benden görüp istese yenisini demlemek zorunda kalırız. Üzerine su çeksek al sana su masrafı. Onun da damacanası olmuş 30 lira"" sözleriyle 2 milyonluk dairede yaşayan birine hiç yakışmayan hesabını özetlerken, 43 yıllık hayatında ilk kez çay hesabı yapmak zorunda kaldığını da sözlerine ekledi.

Umak, aynı kafa karışıklığını an itibariyle değeri 300 bin tl olan ancak 22 TL'yi aşan benzin fiyatları yüzünden çok mecbur kalmadıkça otoparktan çıkarmadığı 2014 model arabasıyla da bir süre yaşadığını ancak ona zamanla alıştığını belirtirken, ""Sahip olduklarıma bakınca Türkiye şartlarında orta sınıfım, sahip olduklarımın değerine bakınca nerdeyse zenginim, cebimdeki paranın alım gücüne bakınca ise bildiğin fakirim. Lan hatta 20 sene önce babamın yolladığı harçlıkla geçinen bir öğrenciyken bile içtiğim çayın hesabı yapmazdım ben. Fakirden de beterim şu an"" diyerek aynı anda bütün ekonomik sınıflara birden dahil olmanın oldukça kafa karıştırıcı olduğuna dikkat çekti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=405178
ZT0306,NATO Konusunda Türkiye'yi İkna Etmeye Çalışan Finlandiya'nın Cumhurbaşkanı Sauli Niinistö: ''Bıçak kesmiyor deyiminin anlamını bir çözebilirsek...'',"NATO'ya katılım için başvuruda bulunan İsveç ve Finlandiya, Türkiye tarafından gelen itirazı aşmak için girişimlerini sürdürürken, Finlandiya Cumhurbaşkanı Sauli Niinistö'den bu akşam önemli açıklamalar geldi.

Konuyla ilgili olarak düzenlediği basın toplantısında NATO'ya katılımlarına onay vermeleri için Türk makamlarla görüşmelerin sürdüğünü belirten Niinistö, şu ana dek yaşanan gelişmeleri şöyle aktardı.

""Bize ilk itiraz bilgisi geldiğinde kendilerine bu sorunu nasıl çözebiliriz şeklinde bir soru yönelttik. Bir tek bir imza gerekiyor neticede. Gelen yanıt 'Ya imzalarız o kolay ama kalem yazmıyor. Kalem bozuk.' şeklinde oldu. Bu sıralar önemli ekonomik sıkıntılar yaşadıklarını bildiğimiz için 'herhalde mürekkepleri bitti' diye düşünüp büyükelçimiz aracılığıyla kendilerine derhal mürekkep ve kalem temin edebileceğimizi ifade ettik. Herhangi bir yanıt gelmedi...""

Bir kaç gün sonra tekrar ''Bizim bi imza işi vardı? Naaptınız? Kalem sorununu çözebildiniz mi?'' diye sorduklarını ancak bu kez de ''Kalemi tamire yolladık ama makinenin arasına bir miktar Euro sıkışmış. Onu çıkarmamız lazım"" yanıtını aldıklarını belirten Finlandiya Cumhurbaşkanı, konunun kendileri için giderek daha gizemli bir hal aldığını ifade etti.

Sauli Niinistö, son olarak bu sabah kalem makinesinin tamiri konusunda Türkiye tarafına ilettikleri işbirliği talebine de ""Birader anlayın işte bıçak kesmiyor. Makas açılmıyor"" şeklinde karmaşık bir yanıt geldiğini belirtti. ""En son artık herhalde Rusya'yı sinirlendirmemek için bizimle şifreli konuştukları sonucuna vardık. Düşününce tabii onlar da haklı yani. Açıkcası böyle dandun ulu orta konuştuğumuz için suç sanki bizde gibi"" diyen Niinistö, istihbarat birimlerinin şu an gelen mesajları deşifre etmek için çalıştığını ve 'bıçak kesmiyor'un anlamını çözer çözmez NATO'ya giriş sorununu aşacaklarına inandığını da sözlerine ekledi.

(Baba Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=405067
ZT0307,"AKP, Suriyelilerin Gönüllü Geri Dönüşü İçin Başlatılan ''Ekonomi bitmiş ya, bu Türkiye'de yaşanmaz artık'' Kampanyasından Umutlu...","Türkiye'de bulunan yaklaşık 6 milyon Suriyeliyi, Suriye'nin kuzeyinde oluşturulan 30x120 kilometrekarelik güvenli bölgeye taşınmaya ikna etmek için başlatılan ''Ekonomi bitmiş ya, bu Türkiye'de yaşanmaz artık'' kampanyası İstanbul'da start aldı.

İçişleri Bakanlığı'yla Hazine ve Maliye Bakanlığı'nın ortak projesi olan kampanya kapsamında Suriyeliler'in yoğun olarak yaşadığı iller ile birlikte İstanbul'un Aksaray, Fatih, Bağcılar, Esenler, Zeytinburnu ve Esenyurt gibi ilçelerindeki billboard'lara ilanlar verilirken, bakanlık tarafından görevlendirilen yetkililer de Suriyelilerle birebir temas kurarak Türkiye'nin giderek daha da yaşanmaz bir ülke haline geldiğini somut verilerle anlatmaya çalışacaklar.

Projenin tanıtımı için İstanbul Aksaray'da kameraların karşısına geçen Hazine ve Maliye Bakanlığı Müsteşarı Galip Suyanlar, ""Ekonominin hali ortada. Daha dün yine her şeye yağmur gibi zam geldi. Hayat pahalılığı, işsizlik, TL'nin serbest düşüşü falan hepimizin malumu. Üzerine bir de içeride ve dışarıda sürekli olarak yaşanan gerginlikler eklenince bizim en az bi 5 sene belimizi doğrultmamız imkansız görünüyor. Tüm samimiyetimle söylüyorum, asla kimseyi kovmak gibi algılanmasın, 5 sene sonra o güvenli bölge toparlanır ama bizim ne olacağımız meçhul. Gerçekten..."" derken, ülkemizdeki Suriyeliler'in kendi iyilikleri için bir an evvel buradan gitmeleri gerektiğine dikkat çekti.

Suriyelilerin ilk göç etmeye başladığı yıllarda Türkiye'de durumunun nispeten daha iyi olduğunu, Suriye'de ise iç savaşın tüm şiddetiyle sürdüğünü belirten Bakanlık Müsteşarı, geçen 10 yıllık sürede aradaki farkın hızla kapandığını, an itibariyle Suriye'de enflasyonun Türkiye'den daha düşük olduğunu mültecilere doğru bir şekilde anlatmaları halinde geri dönüşün oldukça hızlanacağını dile getirdi.

""İmkanım olsa ben de 5 dakika durmam""

Suyanlar ""Bakın ben bile oğlanı yurt dışına gönderdim okumaya. Orada kursun hayatını. İmkanım olsa ben de 5 dakika durmam ama işte iş güç burada. Bu saatten sonra zor artık"" diyerek sözü İçişleri Bakanlığı Göç İşleri Daire Başkanı İsmail Gürden'e bıraktı. ""Sadece ekonomi olsa yine bir nebze idare edilir ama ülkede adalete güven kalmamış. Torpil, liyakatsizlik, almış yürümüş. Eğitim desen yerlerde sürünüyor. Demokrasi, basın özgürlüğü falan zaten sizlere ömür. Diyecekler ki dönerse bizim orada can ve mal güvenliğimiz yok. E bizim de burada yok nolmuş yani? En azından kendi vatanında mağdur ol"" diyen Gürden, güvenli bölgenin şu haliyle bile Türkiye'nin pek çok bölgesinden daha güvenli olduğunu ifade etti.

Suriyeliler'in kendileri için değilse bile çocuklarının geleceğini kurtarmak adına bir an evvel ülkelerine dönmelerinin en doğrusu olacağını vurgulayan Bakanlık yetkilileri, Arapça, İngilizce ve Türkçe olarak hazırlanan afişlerin açılış törenini de birlikte gerçekleştirdiler. ""Daha iyi bir gelecek için Suriye"", ""Daha bunlar iyi günlerimiz"", ""Torpilin yoksa öl daha iyi"", ""Satılmadık bir şey kalmadı hala batıyoruz"", ""Aklı olan 5 dakika durmaz"" şeklinde yazılar ve Türkiye'den yurt dışına beyin göçünün artışını gösteren grafiklerle bezeli afişler açılışa katılanlardan tam not alırken, kampanyayla yılbaşına kadar en az 1 milyon Suriyeli'nin duruma uyanarak ülkesine geri dönmesi hedefleniyor.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=405053
ZT0308,LUNA'da Kriz Büyüyor: TL'ye Karşı Bile Değer Kaybettiği Ortaya Çıktı...,"Yaşadığı %99.8'lik değer kaybıyla 2 gün içerisinde 64 dolar seviyesinden 0.2 dolar seviyesine gerileyen Terra Luna Coin'den kötü haberler gelmeye devam ediyor.

Kripto Para piyasasında deprem etkisi yaratan düşüşün ardından bugün bir açıklama yayınlayan Terraform Labs CEO’su Do Kwon, yaptıkları incelemede Luna'nın sadece ABD dolarına karşı değil TL'ye karşı bile değer kaybettiği yönünde bulgulara eriştiklerini belirtirken, ""Şu son 2 günde olmaz dediğimiz ne varsa hepsi oldu. Çok üzgünüm"" ifadelerine yer verdi.

Durumun ekibe moral vermek için yaptığı bir toplantıda ortaya çıktığını belirten Kwon ""'Bakın işte durum o kadar da kötü değil. En azından TL cinsinden hala değer kazanıyoruz' şeklinde bir motivasyon konuşması yapmak için ekibi topladım. Öncesinde 'nasılsa TL'den de daha kötü durumda değilizdir' diye bakma gereği duymamıştım. Esas hata o oldu"" derken, grafiği ekranda açmasıyla birlikte acı gerçeği fark ettiklerini dile getirdi.

""O an zaten ekibin yarısı binayı terk etti. Halen daha kendilerine ulaşamıyoruz. Kalanlar da ofiste satılabilecek ne var ona bakmak için duruyor zaten."" sözleriyle Terra Labs'daki son durumu da aktaran deneyimli CEO, kısa vadede Türkiye tarafından yapılacak saçma sapan bir hamleyle ya da TCMB'nin son döviz rezervlerini de harcamasıyla birlikte TL'deki değer kaybının Luna'yı geride bırakmasını beklediklerini belirterek ileriye dönük iyimser mesajlar vermeyi de ihmal etmedi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=404950
ZT0309,"Ümraniye'de Daire Alma Umudunu Tamamen Yitiren Serkan Çurhacı(44), Mecburen Akdeniz'de Uygun Bir Ada Bakmaya Başladı...","Fiyatların sürekli olarak yükseldiği konut piyasası, dün akşam Erdoğan tarafından yapılan düşük faizli konut kredisi açıklamasıyla iyice coşarken, konut almak isteyen bir kişi daha rotayı yurt dışındaki daha hesaplı alternatiflere çevirdi.

Yaklaşık 4 yıldır para biriktirmesine rağmen bir türlü konut piyasasının fiyat yükseltme hızına yetişemeyen Serkan Çurhacı(44), son olarak tam anlaşmışken fiyatı 500 bin TL daha artan Ümraniye'deki 2+1 daireden de vazgeçmek zorunda kalırken, Majorca açıklarında gözüne kestirdiği toplam oturumu 600 metrekare olan bir ada için İspanya hükümetiyle pazarlık sürecinin başladığını açıkladı.

Son gelişmeyle birlikte Türkiye'de ev sahibi olma umudunu tamamen yitirdiğini belirten Çurhacı ""Tam bütçeme uygun, başımı sokabileceğim bir şey buldum diyorum, ben teklifi yapana kadar evin fiyatına 100 bin TL daha zam geliyor. 3 gün sonra bankadan 100 bin lira daha kredi için onay alıp geliyorum, 'Abi o evi 2.5 milyona bir Iraklıya verdik dün' diyorlar. Böyle böyle aylar geçti"" sözleriyle kendisini İspanya açıklarına sürükleyen süreci aktardı.

Aradan geçen sürede ev kredisi çekmek üzere Dolar'da bekleyen peşinat parasının yaklaşık 140 bin TL'den 500 bin TL'ye yükseldiğini ancak baktığı ev fiyatlarının 250-300 bin TL'den 1.5 - 2 milyon TL'ye çıktığını ve her geçen hafta birikimiyle ev fiyatı arasındaki makasın giderek açıldığını belirten Çurhacı, ""İspanyollar ada için 80 bin euro istiyor ama ben o işi 75 bine kapatırım gibi. Napalım bizim de kaderimiz böyleymiş"" sözleriyle yenilgiyi kabul ettiğini üzülerek ifade etti.

Çurhacı, en büyük hayalinin adayı satın aldıktan sonra onu satıp üzerine biraz da kredi çekerek Ataşhir civarında hayalindeki gibi ev almak olduğunu belirtirken, ""Tabii bizim gibi garibanlar için bunlar biraz hayal ama insan hayal etmeden de yaşayamıyor. Olmazsa da artık adayı kiraya verip oradan gelen parayla İstanbul'da uygun bir yerde kiraya çıkarım. Çünkü oradan her gün Mecidiyeköy'e işe gidip gelmek sıkıntı olacak"" sözleriyle de geleceğe dair planlarını aktardı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=404884
ZT0310,"Türkiye Bu Yıl Turizm Sezonuna İddialı Giriyor: ''Tek Ülke Parasına Bütün Ortadoğu, Afganistan ve Pakistan'ı Deneyimlemek İster misiniz?''","Yaklaşan turizm sezonu öncesi AKP, ülkeye doldurduğu Arap, Afgan ve Pakistanlı işgalcileri avantaja çevirmek için harekete geçti. Tek bir ülkeye para ödeyerek bütün bir Ortadoğu coğrafyasının yanı sıra Afganistan ve Pakistan'ı da görmüş kadar olmak isteyen turistleri hedefleyen kampanyanın, özellikle adrenalin tutkunlarını Türkiye'ye çekmesi bekleniyor.

Global ölçekte ""Turkey: Pay Once & Enjoy Arab, Afghan and Pakistani Rape Gangs Experience"" sloganıyla pazarlanacak olan kampanya ile Afganistan'a gitmekten çekinen ama bir Afgan tarafından tecavüz edildikten sonra öldürülmenin nasıl bir şey olduğunu merak eden, sapık Pakistanlı çeteler tarafından toplu tacize uğramak isteyen ya da sadece bir grup genç ve tutkulu Arap erkeği arasında güneşlenmenin tadını çıkarmayı hayal edenler için Türkiye'nin sunduğu eşsiz fırsatlar ön plana çıkarılacak.

Kampanyayla ilgili soruları yanıtlayan Turizm Bakanlığı yetkilileri ise ekonomiyi batırarak TL'yi değersiz bir kağıt parçasına çevirmenin ardından sınırları açarak Ortadoğu, Afganistan ve Pakistan'ın ne kadar iti kopuğu varsa ülkeye doldurmanın da Türk turizmi için bir avantaj haline geldiğine dikkat çekerlerken, ""Cebine 500 dolar koyan her Turist ülkemizin eşsiz sahillerinden ve yemeklerinden faydalanırken bir yandan da 'acaba bugün hangi Ortadoğu ülkesinin tecavüz çeteleriyle tanışma fırsatı yakalayacağım? Kaç Pakistanlı sapığın Tiktok videosuna rol alacağım?' heyecanını yaşama fırsatı bulacaklar."" ifadeleriyle Türkiye'nin dünyada bu fırsatı sunan tek ülke olduğuna dikkat çekiyorlar.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=404656
ZT0311,Rehberde Kayıtlı Olmayan 0541'li Numara Bu Bayramı da Pas Geçmedi. Şüpheler Tesisatçı Üzerinde Yoğunlaşıyor....,"Ankara, Balgat'ta yaşayan Kutalmış Ailesi, 10 yıldır her bayram, yılbaşı ve kandilde olduğu gibi bu yıl da bilinmeyen numaradan gelen tebrik mesajnın tedirginliğini yaşıyor. Sabah erken saatlerde Faruk Kutalmış(36)'ın WhatsApp'ına 0541'le başlayan bir numaradan gelen “Sizin ve ailenizin bayramınızı en içten dileklerimle kutlarım” şeklindeki mesajın ardından numaranın kime ait olduğu ve aileyi nereden tanıdığı sorusu bir kez daha gündeme gelirken, mesajın gönderildiği numarayı geri arama seçeneğine ise bu yıl da cesaret edilemedi.

Konuyla ilgili olarak basın mensuplarına yaptığı açıklamada, söz konusu şahsın hiçbir bayram, kandil ve özel geceyi sektirmeden 10 yıldır düzenli olarak tebrik mesajı yolladığını belirten Faruk Kutalmış, “Bugüne dek 60'ın üzerinde mesaj aldık kendisinden. Eskiden SMS atardı, son 5-6 yıldır ise WhatsApp'tan yürüyor. Genelde en fazla 2-3 cümlelik kısa iletiler şeklinde. Kutluyor, hayırlara vesile olmasını diliyor, Cenab-ı Hak'tan niyaz ediyor ve konuyu kapatıyor. Bunlar dışınada herhangi bir şekilde bizimle temasa geçmiş değil ama belli ki vefalı bir insan” derken, bir gün mutlaka mesajı gönderen kişiyle tanışmak istediğini ifade etti.

Evlendikten sonra başladı

Faruk Bey'in eşi Tuğçe Kutalmış(35) ise, mesajların evlendikten kısa bir süre sonra gelmeye başladığına dikkat çekerken, “Ben başta Faruk'un bir akrabası heralde diye düşündüm. O da bizim taraftan sanıyomuş. Bu şahıs her kimse büyük ihtimalle ikimizi birden tanıyor ve düğünümüzle bir ilgisi olmalı” sözleriyle de şüphelerinin nakliyeci, düğün salonu işletmecisi, perdeci ya da mobilyacı üzerinde yoğunlaştığını dile getirdi.

Tesisatçı şüphesi

“Kafiyeli bayram mesajı olsa biliyorum ki benim baba tarafından. Bizim gelenek oldu o artık. İlk kim başlattı bilmiyoruz ama her bayram birisi salıyor onu piyasaya, herkes birbirine gönderiyor. Bununkilerde kafiye yok. Baba tarafını böylece çıkarıyoruz"" diyen Faruk Kutalmış ise, 0541'le başlayan numaraların genellikle tesisatçı, evden eve nakliyeci, sucu, emlakçı ve motokurye gibi esnaf kişilerce kullanıldığına dikkat çekti.

Kutalmış, ""10 senede 2 semt ve 3 ev değiştirdik. İlk oturduğumuz evde klozeti tamir etmek için gelen tesisatçıyla biraz muhabbetimiz olmuştu ama yani 1 hafta ya sürdü ya sürmedi o iş. Yine de o olabilir mi diye düşünüyorum bazen. Yalnız bir adamcağıza benziyordu çünkü...."" derken, olayın aydınlığa kavuşması için gerekirse bir gün eski mahallesine gidip o tesisatçıyla yüzleşmeyi düşündüğünü de sözlerine ekledi.

Gerçek bir profesyonel

Gizemli şahsın düzenli bir çalışma yöntemi izlediğini ve bayramlarda ilk gün sabah, kandillerde ve yılbaşında ise akşam 21 – 21.30 arasında mesaj attığını söyleyen Faruk Kutalmış, bu düzenin sadece 2 yıl önceki Ramazan Bayramı'nda bozulduğunu belirtirken yaşadıkları endişeyi ise şu sözlerle anlattı:

“O bayram ilk günün sonlarına kadar ses seda çıkmadı. Haliyle telaşlandık biz de.Başına bir şey mi geldi, Allah korusun öldü mü kaldı mı, bizi mi unuttu, bayramı mı unuttu diye içimiz içimizi yedi. Hatta ben dayanamayıp ilk defa bi cesaret aradım kendisini. Telefon yanıt vermedi ama yarım saat sonra tebrik mesajı geldi. Garip bir sevinç yaşadık o an... Sanki o mesaj olmasa bayram bayram olmayacakmış gibi... Bilmiyorum bunu tarif etmem çok zor...”

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=404629
ZT0312,Benzin ve Ulaşım Zamları Nedeniyle Yok Olma Tehlikesiyle Karşı Karşıya Kalan Bir Tür: Bayramdan Bayrama Görülen Lüzumsuz Soru Akrabaları...,"Geçtiğimiz yılı Ramazan Bayramı'nı pandemi nedeniyle değerlendiremeyen uzaktan akrabalar, bu yıl da benzine ve ulaşıma gelen yüksek zamlar nedeniyle mağdur olmuş durumda. Son olarak bayram öncesi gelen 1.33 TL'lik zammın kendileri için adeta ölüm fermanı olduğunu belirten uzaktan akrabalar, bu şekilde devam etmesi halinde henüz evlenmeyen, evlenip çocuk yapmayan, okulunu bitiremeyen, bitirip iş bulamayan ve atanamayan gençleri lüzumsuz sorularla darlama yeteneklerini tamamen yitireceklerinden endişeli.

Her bayramda yaptıkları gibi bu bayramda da gözlerini bir türlü dikiş tutturamayan aile bireylerine diken binlerce büyük dayı, amca, teyze ve enişte, üniversite öğrencileri başta olmak üzere potansiyel kurbanlarından önemli bir kısmının yüksek bilet ücretleri ve benzin fiyatları nedeniyle seyahat edemeyecek olmalarının sıkıntısını yaşıyor.

Konuyla ilgili olarak basına konuşan İsmail Enişte (Annenin teyzesinin kocası), ""Bu zamanda ailesinden uzakta yaşayabilen, üzerine bir de bayramda bir şekilde parayı denkleştirip memleketine gelebilenin zaten işi gücü yerindedir. Bu da işle/parayla ilgili soruları kafadan eliyor."" derken, geriye sadece evlilik ve çocukla ilgili lüzumsuz soruların kaldığını ancak onlardan da o kadar keyif almadığını belirtti.

Üniversite öğrencileri dışında, okulu bitirmesine rağmen senelerdir evde malak gibi yatan işsiz ve atanamayan gençlere de musallat olabildikleri eski güzel günleri mumla aradıklarını belirten Cemal Dayı (Kimin dayısı tam belli değil) ise ""Saçma sapan iş önerilerimiz, bilmemkimin oğlunun/kızının ne kadar iyi para kazandığını ballandıra ballandıra anlatıp ezikleme seanslarımız ve hiç olmayacak torpil vaatlerimiz hazır ama bunlarla kafasını s.kebileceğimiz gençlerden maalesef bu yıl da ayrıyız. Hiçbir şeyin tadı kalmadı"" sözleriyle bu bayramın da buruk geçeceğini ifade etti.

Bugüne kadar 4 farklı akraba çocuğunu bayramlarda darlayarak evlendirmeyi, 5 çifti ise ""ee çocuk ne zaman? 2. ne zaman? 3. ne zaman?"" diye darlayarak çocuk sahibi yapmayı başaran Hayriye Yenge (Babanın amcasının karısı) de evlendirdiği çiftlerin tamamının ya ekonomik nedenlerle boşanmış ya da 2-3 çocukla yola çıkmaya parası yetmeyecek halde olması nedeniyle mağdur olanlardan. ""Bir yandan da iyi oldu aslında kimsenin gelmemesi. Şu zamanda ne kimseye evlen diyebilirim, ne evlenene çocuk sorabilirim. Allah muhafaza bu yaz düğün olacak da altın takmam gerekecek diye ödüm patlıyor zaten. Herkes otursun oturduğu yerde"" diyen Hayriye Yenge, artık bayramdan tek beklentisinin bir kaç evde bedava karın doyurmak ve türk kahvesi içmek olduğunu net bir şekilde dile getirdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=404544
ZT0313,"Cemal Kaşıkçı Davasını Suudi Arabistan'a Satan AKP, Gezi Parkı Davası İçin Gelecek Teklifleri Bekliyor. Hedef Yıllık 1 Milyar Dolarlık Dava İhracatı...","Gazeteci Cemal Kaşıkçı'nın Suudi Arabistan Konsolosluğu'nda katledilmesine dair davayı Suudi Arabistan'a satan AKP'de gözler şimdi de Gezi Parkı davası için gelecek tekliflerde. Hedef 2022 sonuna kadar Türkiye'yi dünyada en fazla dava ihraç eden ülke konumuna getirmek.

Kaşıkçı Davası'nın bir iddiaya göre Swap anlaşması karşılığında bir diğer iddiaya göre ise 50 Milyon Dolar nakit karşılığında Suudi Arabistan'a satışının ardından Türkiye'nin yeni ihracat kalemi olan yargıda şimdi de Gezi Parkı davası heyecanı.

Gezi Parkı davasında 9 yıl boyunca aleyhinde herhangi bir delil bulunamayan ve bütün suçlamalardan daha önce en az bir kere beraat eden sanıklardan Osman Kavala'ya müebbet hapis cezası verilirken,diğer 9 sanığa  ise 18'er yıl hapis cezası verilmişti. Kendisi AKP milletvekili aday adayı, eşi ise FETÖ itirafçısı olan Hakim Murat Bircan'ın aralarında olduğu mahkeme heyeti tarafından verilen karara muhalefetin yanı sıra batılı ülkeler ve uluslararası çok sayıda kurumdan sert tepki gelirken, ""Talimatla gerçekleştirilen bir hukuk katliamı"" olarak nitelendirilen davayla ilgili bugün AKP'den de bir açıklama geldi.

Konuyla ilgili olarak AKP'den yapılan açıklamada, Türk yargısına müdahale anlamına gelen tepkilerin kabul edilemez olduğuna vurgu yapılarak ""Kararı beğenmediyseniz bunu değiştirmenin yolu yordamı bellidir. Yaparsınız teklifinizi, anlaşırsak davayı size devrederiz. Nasıl istiyorsanız o şekilde yargılarsınız. Öyle bedavaya dava almak nerde görülmüş? Alnımızda enayi mi yazıyor? Birazcık Suudi Arabistan'dan ticaret öğrenin"" ifadelerine yer verildi.

Türkiye'nin acilen dövize ihtiyacı olan bir dönemde dava ihracatına yönelik girişimlerin önümüzdeki günlerde daha da ivme kazanabileceğine dikkat çeken ekonomi çevreleri ise, Gezi Davası'nın sıkı pazarlık yapılması halinde 200 milyon dolar edebileceğine dikkat çekerlerken, 2022'de hedefin yıllık 1 milyar dolarlık gelir olduğu ifade edildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=404470
ZT0314,Aşk Acısı Çekme Maliyetinin Aylık 13.800 TL'ye Yükseldiğine Dikkat Çeken Uzmanlar ''Bahar Çarpması'' Tehlikesine Karşı Uyarıyor...,"İçki, sigara ve temel gıda maddelerinde yaşanan fiyat artışlarının ardından kişi başına düşen aylık aşk acısı çekme maliyeti, geçen yılın aynı dönemine göre %117 oranında artarak 13.800 TL'ye yükselirken, uzmanlar Bahar'ın gelişiyle birlikte hormonlarına yenik düşmeye meyilli hale gelenleri bekleyen büyük tehlikeye dikkat çekiyor.

Bir kişinin haftada bir arkadaşlarıyla rakı masası kurabilmesi, en az 2 paket sigara tüketebilmesi, kafayı dağıtmak için gece dışarı çıkabilmesi, alışveriş yapabilmesi ve kuaföre/berbere gidebilmesi için yapması gereken minimum harcamalara göre hesaplanan rakama göre iki kişilik bir ilişkinin en düşük bitiş maliyeti ise 27.600 TL.

Aniden gelen Bahar'la birlikte yeni bir ilişkiye başlamaya heves edecek olan vatandaşların, 2 ay sonra yaşanacak olası bir ayrılığı da göz önünde bulundurmaları gerektiğine dikkat çeken uzmanlar, bu süreçte duygusal kararlar vermekten kaçınılması tavsiye ederlerken, ilişkiyi sürdürmek için gereken minimum harcama bitiş maliyetinin altında ise mümkün mertebe mevcut durumun korunması gerektiğine özellikle vurgulyorlar.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=404419
ZT0315,"Almanya Sonunda Pes Etti: ''Tamam ya bizdeki %7 enflasyon, sizdeki %150 enflasyondan daha kötü tamam...''","Türkiye'de hükümetin ısrarla dile getirdiği ''Tamam bizde de pahalılık var ama Almanya falan bizden kötü'' tezi sonunda Alman makamlarını da dize getirdi. AKP'nin en tepesinden en alttaki troll'üne kadar hep bir ağızdan tekrarlanan ''Bizdeki pahalılık ne ki, esas siz Almanya'yı görün. Millet açlıktan ölüyor.'' söylemleri özellikle yılbaşından itibaren Türkiye'de fiyatların çıldırmasıyla doğru orantılı olarak yoğunluğunu artırırken, hükümet cephesindeki bu kararlılık Alman makamlarını da pes ettirdi.

Konuyla ilgili olarak bir basın toplantısı düzenleyen Almanya Maliye Bakanı Christian Lindner, %7 ile son 30 yılın en yüksek enflasyonunu yaşayan Almanya'nın resmi TÜİK enflasyonu %61, piyasadaki gerçek enflasyonu %150 civarında olan Türkiye'den daha kötü durumda olduğuna ikna olduklarını belirterek bu konuda daha fazla ısrar edilmemesini rica etti.

""Bizi salın...""

Genel Başkanı'nından, hayatı boyunca yaşadığı ilçeden dışarı çıkmamış gençlik kolları başkanına; Hazine ve Maliye Bakanı'ndan, kafa topuna çıkmaktan beyni süngere dönmüş futbolcu eskisine kadar tüm AKP'lierin bu kadar kararlı bir şekilde Almanya'nın Türkiye'den daha kötü durumda olduğunu iddia etmelerinden oldukça etkilendiğini ifade eden Lindner, ""Bakınca 7, 150'den de 61'den de küçük gibi görünebilir ama arkadaşlar matematik de bir yere kadar. Bu inanç, bu adanmışlık karşısında sayıların ne önemi var?"" diyerek artık bu tartışmaların dışında kalmak istediklerini dile getirdi.

Kişi başına düşen gelirin 51 Bin dolar olduğu Almanya'da benzinin 1.5 dolar olmasıyla kişi başına gelirin 8500 dolar olduğu Türkiye'de 1.5 dolar olmasının aynı şey olduğunu kabul etmeye bile hazır olduklarını da sözlerine ekleyen Lindner, ""Ben şahsen Maliye Bakanı olarak temel matemaik dahil bütün eğitimimi unutmaya hazırım. Vatandaşlarımızın da bu konuda bize yardımcı olacaklarına inanıyorum. Yeter ki bizi bir salın artık"" sözleriyle Türk makamlarına seslendi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=404350
ZT0316,"32 Yaşında Aile Evine Geri Taşınmak Zorunda Kalan Mert Aycan, Sahip Olduğu Tek Lüks Olan Netflix'e Sıkı Sıkı Tutunuyor...","Artan hayat pahalılığıyla birlikte ev sahibinin de kiraya %100 zam yapmasının ardından başka çaresi kalmayarak 2 ay önce ailesinin evine geri taşınmak zorunda kalan Mert Aycan(32) cephesinde gözler, sahip olduğu tek lüks olan Netflix'e çevrilmiş durumda.

Özel bir şirkette Kurumsal Müşteri Temsilcisi olarak çalışan Aycan'ın 18 yaşında ayrıldığı baba evine 14 yıllık aradan sonra geri dönmesi, şehirli-orta sınıf-beyaz yakalı ünvanına önemli bir darbe vururken, şu ana dek bir şekilde korumayı başardığı Netflix aboneliğinin aylık 70 TL'ye dayanması ""Bu yaştan sonra bir de oturup annemlerle survivor mı izleyeceğim?"" sorusunu gündeme taşıdı.

Konuyla ilgili olarak yaptığı açıklamada ""Yok abi, s.kerim bi o keyfim var ya. Hayatta iptal ettirmem."" diyen Aycan, gerekirse ayda bir yaptığı dışarı çıkıp 2 bira içme aktivitesindeki bira sayısını düşürebileceğini de belirtirken, meselenin sadece dizi izlemek olmadığının da altını çizdi. ""Düşününce eskiden Netflix mi vardı abi? Yazıyorduk hd izle diye ne varsa izliyorduk. Bazen alt yazı kasıyordu o kadar"" diyen Aycan, onca sene okuyup işe girip çalıştıktan sonra 4 yıl önce taahhütlü aldığı iPhone'uyla birlikte sahip olabildiği iki lüksten biri olan Netfix'in manevi anlamının kendisi için çok daha önemli olduğuna dikkat çekti.

İyimser mesajlar verdi

Aycan, gerçek enflasyon hesabına göre şu an geçen seneye oranla %120 civarında daha fakir olmasına karşın bazı konularda kesinlikle taviz vermeyeceğini vurgularken, 300 dolar yatırdığı shitcoin'in beklenen 100X'lik çıkışı yapması durumunda orta vadede zaten böyle bir sıkıntısı kalmayacağını ifade ederek de geleceğe dönük iyimser mesajlar verdi.

Haber yayına hazırlandığı sırada odasında battaniye altına girip laptop''undan 2 bölüm dizi izleyerek uyumaya hazırlanan Aycan, salondan gelen ""Oğlum kapat onu da uyu artık bak sabah yine uyanamiycan."" uyarısına ""tömöm önnö yöö"" şeklinde yanıt verirken, ergenliğe dönüş sürecini bu kadar hızlı tamamlamış olmanın kendisi için de sürpriz olduğunu ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=404291
ZT0317,"300 Bin Dolara Hem İstanbul'dan Ev Hem de Kendisi, 3 Eşi ve 14 Çocuğu İçin TC Vatandaşlığı Satın Alan Iraklı, Türkiye'deki Hayat Pahalılığı Şikayetlerine Anlam Veremiyor...","Yaklaşık 5 ay önce İstanbul Başakşehir'den aldığı 300 Bin Dolarlık dairenin hediyesi olarak kendisi ve tüm ailesine (3 eş, 14 çocuk) TC vatandaşlığı da verilen Iraklı Samer Aswadi(54), Türkiye'de neden hayat pahalılığından şikayet edildiğini halen anlamış değil.

Türkiye'nin geçen yıl konut alımı karşılığı vatandaşlık sattığı 70.000 yabancıdan biri olan Aswadi, ""Bizim ailede ev + vatandaşlık kişi başına 20.000 Dolar'dan bile az bir rakama geldi. Hep beraber toplanıp Avrupa'ya tatile gidelim desek belki bundan daha fazla para öderdik."" derken, sudan ucuz olarak tanımladığı Türkiye'nin adeta bir cennet olduğuna vurgu yaptı.

Komşularının yarısının kendisi gibi Iraklı, kalanların da diğer Suriye ve diğer Arap ülkelerinden olduğunu bu sayede İstanbul'da en ufak bir yabancılık çekmediğini de sözlerine ekleyen Aswadi, ""Başta dil sorunu yaşar mıyız, kültürel farklar sıkıntı çıkarır mı diye özellikle çocuklar için endişeleniyordum ama çok şükür öyle bir durum olmadı. 5 aydır göç idaresindeki memurlar dahil toplam 8 Türkle karşılaştım. Onlarla da tek kelime Türkçe konuşma gereği duymadım. Hepsi mecburen çat pat da olsa Arapça öğrenmişler. Bazen benim hanımlar 'Samer sen bizi İstanbul diye Necef'e falan mı getirdin? İyice baktın mı haritaya?' diye takılıyorlar. Hep beraber gülüyoruz"" sözleriyle burada olmaktan duyduğu memnuniyeti aktardı.

Aswadi, şu ana dek kendisini en çok şaşırtan şeyin Türkiye'de yüksek enflasyon ve hayat pahalılığı olduğu yönündeki haberler olduğunu belirterek şöyle devam etti:

""Haberlerde falan öyle şeyler duyuyorum. Sürekli birileri bi şeylere zam geldiğini, her şeyin çok pahalı olduğunu söyleyip duruyor ama ben şahsen öyle bir duruma rastlamadım. Komşulara sordum onların da haberi yok. 'Türkler böyle lüzumsuz şikayet etmeyi seviyor, boşver sen' dediler. Gerçekten de çarşıya pazara çıkıyorum aşağı yukarı Almanya'yla Fransa'yla aynı fiyatlar. Belki bi tık daha pahalıdır İstanbul ama o kadar da ağlayacak bir durum yok. 100 dolara nerdeyse 2-3 günlük market alışverişimizi yapabiliyoruz. Benzin desen 1.5 dolar falan. Türkler daha ne olmasını bekliyor anlamakta zorlanıyorum...""

Erdoğan övgüsü: ''Gerçek bir ekonomist""

Bu noktada Cumhurbaşkanı Erdoğan'a duyduğu hayranlığı da özellikle vurgulayan Aswadi, ""Gerçek bir ekonomist"" dediği Erdoğan'ın Türkiye'de yarattığı ekonomik mucizenin Türk halkı tarafından yeterince takdir edilmediğini belirtti.

""Ben tabii yeni vatandaş olduğum için eskilere çok da bir şey demek istemiyorum ama bana kalırsa biraz nankörlük ediliyor gibi. Türkiye'yi ayda 2000 - 2500 dolar kazanan düşük gelirli birinin bile çok fazla zorlanmadan geçinebileceği bir ülke haline getirmiş olması yetmiyor mu? 1000 dolara gayet güzel bir ev kiralayabiliyorsunuz. 30 - 40 dolara dışarıda karnınızı doyurabiliyorsunuz. Daha ne yapsın bu adam? Bedava mı dağıtsın"" diyen Aswadi, beğenmeyenlerin istedikleri zaman bu ülkeden gitmekte özgür olduklarını hatırlatarak açıklamalarına son verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=404221
ZT0318,Bir Yıl Önce 7 TL'ye Aldığı Benzini Bugün 19 TL'ye Alan 25 Milyon Araç Sahibine ''Resmi TÜİK Enflasyonuna Muhalefet'' Soruşturması...,"Hükümetin ''Enflasyonla Mücadele'' kapsamında hazırladığı yeni yasa tasarısıyla TÜİK tarafından onaylanmadan herhangi bir mecrada istatistiki veri yayınlayan kişi ve kurumlara 1 ile 3 yıl hapis cezası öngörülürken, açıklanan resmi enflasyona uymayanlar hakkında sıkı önlemler de şimdiden devreye alınmaya başlandı.

Uygulamanın ilk gününde geçen yıl 7 TL'ye aldıkları benzini bu yıl 19 TL'ye almak suretiyle TÜİK tarafından açıklanan %61 yıllık enflasyona aykırı bir şekilde %171 fiyat artışı bulan 25 milyon araç sürücüsü hakkında soruşturma açıldı.

""Onay almadan istatistik yayınlama ve devletin resmi kurumlarını itibarsızlaştırmaya çalışma"" suçlamasıyla açılan soruşturmada, söz konusu 25 milyon araç sürücüsünün benzini nerelerden aldıklarının ve %171'lik fiyat artışı sonucuna hangi metodolojileri kullanarak vardıklarının tek tek inceleneceği belirtilirken, piyasadaki diğer ürünlere de %61'lik resmi enflasyona aykırı bir şekilde ücret ödeyenlerin belirlenmesi için soruşturmanın çapının ilerleyen günlerde daha da genişletileceği ifade edildi.

Konuyla ilgili olarak konuşan Hazine ve Maliye Bakanı Nureddin Nebati ise, enflasyonla mücadelenin psikolojik bir savaş olduğuna dikkat çekerek şunları kaydetti:

""Biz burada gecemizi gündüzümüze katarak enflasyonu düşürmeye çalışırken birilerinin çıkıp bu şekilde manuplatif fiyat artışları açıklamasıyla moral bozmasına sessiz kalmamız beklenmesin. TÜİK %61 enflasyon diyorsa o zaman vatandaşımız da o benzini geçen seneye göre o oranda bir artışla yaklaşık 12-13 TL'den alacak. Almayan hakkında da gereken işlem yapılacak.Satıcı farklı bir rakam isteyebilir. Ticaretin doğası böyledir ama o istedi diye sen tutup da benzine 19 TL verirsen o enflasyon tabii ki düşmez. Milletimizin de bu noktada biraz dirayetli olarak üzerine düşeni yapması lazım. Neticede pazarlık sünnettir...""

Enflasyona mücadelede esas önemli olan noktanın bir malı geçen seneye göre ne kadar pahalı olduğu değil, o pahalılığın sağda solda duyurulması olduğunu da sözlerine ekleyen Bakan Nebati, son olarak şunları kaydetti:

""Diyelim ki pazarlık yaptınız ama karşı taraf geri adım atmadı. Geçen seneye göre 2-3 kat daha fazla para ödediniz. Bu benzin de olur, peynir de olur, domates de elektrik faturası da. Burada dikkat etmemiz gereken nokta, eğer aradaki fark resmi TÜİK enflasyonundan fazlaysa o zaman sağda solda kaça aldığımızı söylemiyoruz. Çünkü senin o parayı verdiğini duyan bi başkası 'haa demek ki bunun fiyatı buymuş' diyip o da veriyor. Ondan sonra enflasyon %100 de olur 200 de olur. Biraz çenemizi tutabilirsek Allah'ın izniyle biz bu zinciri kıracağız da işte. Neyse hayırlısı...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=404149
ZT0319,İstifa Edip Kendi İşini Kurma Hayali Yine Aynı Soruya Takıldı: ''Hadi maaş neyse de MultiNet yemek kartından nasıl vazgeçicem?'',"İstifa edip kurumsal yaşama veda ederek kendi işinin patronu olma hayali bugün bir kez daha MultiNet engeline takıldı. 6 yıldır bir şirkette pazarlama yöneticisi olarak çalışan Esra Örgez (30), bir süredir planladığı seramik atölyesi açıp internetten satış yapma projesinde artık son dönemece girerken, “Atölye hazır, fırın hazır, ilk ürünleri bile tamamladım gibi ama ne zaman istifa mail’ini atacak olsam MultiNet’imle göz göze geliyorum. ‘Sen bundan nasıl vazgeçeceksin Esra? Otur oturduğun yerde. Hobi olarak yap gene seramiğini’ diyorum” sözleriyle yaşadığı ikilemi aktardı.

İşin düzenli maaştan vazgeçme kısmını o kadar kafaya takmadığını, paranın nasılsa bir şekilde kazanılacağını belirten Örgez, “Ama MultiNet öyle mi? Elim ayağım o benim. Öğle yemeğinde söylediğim her Sezar salatada, içtiğim her Latte’de, akşam eve dönüşte yaptığım her market alışverişinde, ciddi ciddi çalışır gibi görünüp internette indirim kovalarken verdiğim her online market ve yemek siparişinde emeği var, hatırası var. Söyleyin şimdi ben bunu nasıl bırakıp da gideyim?” derken, cüzdanındaki MultiNet kartının verdiği güven ve rahatlığı bugüne dek hiçbir ilişkisinde yaşamadığını da özellikle vurguladı.

Bir şekilde MultiNet’ini de kendisiyle beraber götürebileceğini bilse yarın istifayı basacağını belirten Örgez, “Bir iki kere ‘Şimdi mesela atıyorum birisi işten ayrılırken MultiNet’ini vermek istemese. Parası neyse ödiyim, bu bende kalsın dese öyle olabiliyor mu?’ diye İK’nın ağzını yokladım. Kesinlikle olmazmış. Onlar da biliyor tabii şirkettekilerin en az yarısının sırf bu kart için kaldığını” diyerek bir orta yol arayışından henüz olumlu bir sonuç çıkmadığını ifade etti.

Konuyla ilgili olarak İK’dan yapılan açıklamada ise çalışanları şirkete bağlama konusunda MultiNet’in şu ana dek olağanüstü bir performans ortaya koyduğuna dikkat çekildi. “Maaş, ikramiye falan hepsi bir yere kadar. O kartla aralarında bambaşka, tarif edilemez bir bağ var. Artık tasarımından mıdır adından mıdır neyse onu bir başka seviyorlar. Allah’tan çoğu işten ayrılıp tek çalışanlı bir şahıs şirketi kursa bile kendi kendisine MultiNet çıkarabileceğini bilmiyor. Sadece bizim verebildiğimiz bir şey sanıyorlar” denilen açıklamada, bu sayede şirin bir kafe açıp batıran beyaz yakalı sayısının belli bir sınırda tutulabildiği ifade edildi.

Dakikalar içerisinde MultiNet’li olmak için tıklayın!

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=404068
ZT0320,"Gücü Artık Sadece 4 Kilo Yeşil Bibere Yeten 200 TL'lik Banknot, Depresyona Girdi...","Bir süredir kendisinden gizlenen bazı gerçekleri akşam saatlerinde acı bir tesadüf sonucu öğrenen 200 TL'lik banknot, gücünün artık sadece 4 kilo yeşil biber almaya yettiği gerçeğiyle yüzleşmeye çalışıyor...

Saat 19 sularında sahibinin televizyonun karşısındaki sehpa üzerine bıraktığı cüzdanda dinlenirken akşam haberlerinde gerçeği öğrenen talihsiz banknot, ilk anda duyduklarına inananmazken, önce ""Yok abi normal biber değildir o ya. Meksika'dan falan ithal edilen özel organik bi şeylerdir, jalapone mi ne diyolar ondandır"" sözleriyle bir süre durumu inkar etmeye çalıştı.

Normal bildiğimiz yerli yeşil biberin kilosunun 50 TL olduğunu öğrenmesiyle birlikte oldukça öfkelenen 200 TL, ""Lan ben nasıl bundan 4 kilo alırım? S.kerler böyle işi, istifa ediyorum ben"" diyerek kendisini cüzdandan dışarı atmaya çalıştı.

Güçlükle zaptedilen emektar banknot, bir süredir eski gücünde olmadığının farkında olduğunu belirtirken, ""2 sene önce bir kişinin 1 haftalık mutfak masrafını karşılardım. Ya da ne biliym yurt içi uçak bileti falan alabilirdim. 1 depoyu doldurur, elektrik faturasını zaten rahat rahat öderdim. Hadi geçen sene biraz çaptan düşmüştüm ama yine de 2 kişi dışarı çıksa benle güzel bi akşam yemeği yerdi. Bu sene bir sarsılma oldu tabii dolar 15 lira oldu falan derken ama yine de bu kadar değildir diyordum. 2 poşet yeşil biber ne abi? 20 TL miyim lan ben? Atsınları o zaman bir sıfırımı mk"" diyerek bu vakitten sonra kimsenin kendisine 200 TL diye hitap etmemesini istedi.

Artık Türkiye'deki en büyük kağıt para olma ünvanını taşıyamadığını gözleri dolarak ifade eden acılı banknot, ""Yok abi ben bunun altında eziliyorum artık. Ya üzerime 500 TL mi 1000 TL mi ne geliyorsa o gelsin artık ya da kimse benimle yeşil biber falan almasın. USB bellek falan alınabiliyorsa ondan alın en azından"" sözleriyle eski parlak günlerinin hatırına hiç değilse bir miktar saygı görmek istediğini belirtti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=404021
ZT0321,Yıl Sonu Enflasyon Hedefi Olan %23'ü İlk 3 Ayda Yakalayan Merkez Bankası: ''Bunun bir başarı sayılmadığından emin miyiz ya?'',"TÜİK tarafından açıklanan %5.46'lık Mart ayı enflasyonuyla birlikte 2022'nin ilk 3 ayında toplam resmi enflasyon %22.8 olarak gerçekleşirken, yılın başında 2022 hedefini %23 olarak açıklayan Merkez Bankası'nda keyifler yerinde...

Akşam saatlerinde bir basın toplantısı düzenleyen Merkez Bankası Başkanı Şahap Kavcıoğlu, Ocak ayında 2022 sonu için belirledikleri %23'lük enflasyon hedefini sadece 3 ayda yakalamış olmaktan dolayı gururlu olduklarını belirterek, başta 'Faiz sebep, enflasyon sonuç' teorisiyle yollarına ışık tutan Cumhurbaşkanı Erdoğan olmak üzere bu önemli başarıda katkısı olan herkese teşekkür etti.

""Benim de haberim yoktu. Arkadaşlar söyleyince inanamadım. Tek tek topladım hakkaten de 3 ayda hedefi tutturmuşuz. 'Biz mi bi şey yaptık?' diye sordum. 'Yarınlar yokmuşcasına para basmak dışında bir şey yapmıyoruz efendim' yanıtını alınca şaşkınlığım daha da arttı. Demek çok para basınca böyle oluyormuş ha vay be... Ekonomi çok enteresan bir şey gerçekten çocuklar..."" sözleriyle böyle bir sonucu kendisinin de beklemediğini itiraf eden deneyimli (1 yıl) Merkez Bankası Başkanı, erken gelen şampiyonlukla birlikte kalan 9 ayda artık prestij mücadelesi için mesaiye geleceklerini ifade etti.

Bir basın mensubunun ''Efendim siz daha iyi bilirsiniz aslında ama enflasyon hedefine erkenden ulaşmak biraz olumsuz bir durum olabilir. Ya sizin hedefler biraz şey ya da enflasyon aşırı hızlı artıyor demek sanki. Onu iyice bi araştırdınız mı?"" şeklindeki sorusu karşısında oldukça şaşırdığı gözlenen Kavcıoğlu, ""Nasıl ya? Niye ki? Hedef koymuşuz ve o hedefe beklediğimizden 4 kat hızlı ulaşmışız işte. Bu dünyanın her yerinde bir başarıdır arkadaşlar. Lütfen şu cümleyi bir defa daha yüksek sesle okuyun: Merkez Bankası yıllık enflasyon hedefini ilk 3 ayda yakaladı. Bunun bir başarısızlık olduğundan emin miyiz? Lütfen yapmayın arkadaşlar"" diyerek, moral bozmaya yönelik bu tarz yaklaşımların Türkiye'nin ekonomik şahlanışına gölge düşüremeyeceğinin altını çizdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=403859
ZT0322,"İki Darbe, 1 Savaş, 1 Ambargo, 1 Büyük Deprem, 3 Büyük Ekonomik Kriz Görüp İlk Kez Taneyle Domates Almak Zorunda Kalan Muzaffer Yiycek(65), Açlıktan Ölecek Ama Hala: ''Siz eskileri bilmezsiniz yeenim...''","Bugüne dek 2 askeri darbeyi, Kıbrıs savaşını ve sonrasında uygulanan ambargoyu, Türkiye'nin sanayi bölgesini yıkıp 30 bin kişiyi öldüren 1999 depremini, 1974 OPEC petrol krizini, 1994 ve 2001 ekonomik krizlerini görmesine rağmen hiçbir zaman açlık tehlikesiyle bugünkü kadar yüz yüze kalmayan Muzaffer Yiycek(65), duruşundan taviz vermemeye devam ediyor.

Bütün bunlar yaşanırken tek maaşla 3 çocuk okutup bir ev ve bir araba sahibi olarak 15 yıl önce emekli olan Yiycek, bırak ev-araba almayı tek maaşla kirasını ödese faturalarını ödeyemeyen, ikisini de ödese cebinde yiyecek almaya para kalmayan, çocuğuna ucuz süt alabilmek için market market dolaşan gençlere önemli tavsiyelerde bulunarak, nankörlük etmemelerini istedi. Yılbaşından beridir sebzeyi meyveyi taneyle alan, 25 yıl önce aldığı ev olmasa bugün 3500 TL emekli maaşıyla çoktan sokakta yatıyor olacak olan deneyimli AKP seçmeni, bir şekilde evine 5 kişilik bir aileyi besleyebilecek kadar sebze meyve ve ayda bir kaç kere et alabildiği, elektrik faturasını fazla sıkıntı etmeden ödeyebildiği, üniversitede okuyan çocuğuna harçlık yollayabildiği o karanlık koalisyon hükümeti günlerinin çok şükür geride kaldığını belirtirken, bugün yaşanan ufak tefek sıkıntıların ise geçici olduğunu ifade etti.

45 yıldır haftada en az 1 kez içtiği Türk kahvesini pahalı geldiği için geçen yaz hayatından çıkaran ve son 1 aydır da şeker bile alamayıp günde 1'e düşürdüğü keyif çayını şekersiz içmek durumunda kalan, damacana suya parası yetmediği için musluk suyunu kaynatarak içen Yiycek, şimdiki gençlerin yokluk nedir bilmediğini iddia ederken, ""Haa şu an sıkıntılar yok mu? Elbette var ama bütün dünyada var yeenim. Millet Avrupa'da açlıktan marketleri yağmalıyor. Çok şükür bizde öyle bir durum yok. Yani heralde yoktur. Ben epeydir markete gitmeyi bıraktığım için tam da bilemiyorum ama olsa duyardık yani"" sözleriyle de bu zor günleri aşma konusunda 65 yıllık hayatı boyunca yaşamadığı sefaleti kendisine yaşatan hükümete ve Erdoğan'a güvendiğini belirtti.

Yiycek, pandemi ve Rusya-Ukrayna savaşı nedeniyle yıllık %8-10 enflasyon yaşayan batı ülkelerinin aynı enflasyonu daha ortada savaş yokken aylık bazda yaşayıp, TÜİK rakamlarına da güvenilmez olduğu için nasıl bir yıkımın içinde olduğunu bile tam olarak bilemeyen Türkiye'den daha kötü durumda olduğunu büyük bir özgüvenle dile getirirken, uzun bir süredir hasretini çektiği patlıcanla buluşmak üzere belediyenin iftar çadırı önünde kuyruğa girmek için izin isteyerek açıklamalarına son verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=403830
ZT0323,İnternet Tarifelerine %67 Zam Yapan Türk Telekom: ''İnternette video izleyerek fakirliğini unutmak isteyenler kuyruğa neden oluyordu...'',"Bilgi Teknolojileri ve İletişim Kurumu (BTK) tarafından yayınlanan yeni karar kapsamında Türk Telekom’un toptan tarife fiyatlarında yüzde 67 oranında zam yapılırken, gelen tepkilere yanıt gecikmedi.

Konuyla ilgili olarak Türk Telekom'dan yapılan açıklamada, özellikle son 1 yıl içerisinde başka herhangi bir eğlenceye parası yetmeyenlerin internette uzun kuyruklar oluşturduğuna dikkat çekilerek, yapılan yüksek zammın bu duruma bir çözüm üretmesinin beklendiği kaydedildi.

Türk Telekom Basın Sözcüsü Sadık Kurmazcı tarafından yapılan basın açıklamasında, ""Artık dışarı çıkıp bir kahve bir bira içmeye bile parası yetmeyen vatandaşlarımızın bu süreçte nispeten ucuz kalan internete adeta hücum etmesi nedeniyle server'lar  önünde uzun kuyruklar oluştuğuna şahit olduk"" denirken, zam kararının kuyruklar nedeniyle oluşan mağduriyetleri gidermeyi amaçladığı ifade edildi.

1 Nisan'dan itibaren yürürlüğe girecek olan zamlı tarifelerin ardından özellikle instagram, youtube ve tiktok gibi video ağırlıkı platformlare erişimde hissedildir bir rahatlama beklediklerini de sözlerine ekleyen Kurmazcı, ""Fakirliğini internette video izleyerek unutmaya parası yetmeyecek kadar fakir olanlar ne yapacak?"" şeklindeki bir soruyu ise şöyle yanıtladı:

""Onlar da artık bütçelerine daha uygun avunma yöntemlerine yönelecekler. Çok şükür ülkemiz bu açıdan kendi kendine yetebilen bir ülke. Bir yığın televizyon kanalımız hepsinde de onlarca dizi var. Ondan sıkılırsanız Survivor var. O da kesmediyse akşam haber kanallarında saçma sapan tartışma programları var. Bir şekilde elektrik faturasını ödeyebilenlerin bu süreçte çok bir sıkıntı yaşamayacağına inanıyoruz. Ha o da yoksa mesela önümüz Ramazan. Evde mum ışığında geleneksel eğlencelerimiz olan Karagöz ve Hacivatı da yeniden canlandırarak hoşça vakit geçirmek için harika bir fırsat. Ayrıca eskiden internet mi vardı? Yoktu. Eskiden fakir değil miydiniz? Fakirdiniz  O zaman da delirmediğinize göre demek ki bir çaresi bulunuyor...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=403699
ZT0324,"Zamlardan Sonra İnternet Kullanımını Kısmaya çalışan Orkun T. (23), Kız Arkadaşına Podcast Sevgisini Aşılamaya Çalışacak...","Elektrik, su, doğal gaz zamları derken bir de internet hizmeti ile ilgili yüzde 70’e yakın oranda zam talebinin onaylanması video izleyerek hayata tutunan gençleri derinden yaraladı. Bu acılı gençlerden biri olan Orkun T. (23) çareyi podcastlerde arıyor. 

Yozgat Bozok Üniversitesi Kenevir Araştırmaları Enstitüsü'nde okuyan Orkun T., 37 metrekarelik kullanım alanına sahip mütevazi 1+0 evinin salon şeklinde döşenmiş mutfağında yaptığı basın açıklamasında gençlerin ortak sıkıntılarına değindi.

""Tasarruf amaçlı İstanbul'dan yatay geçiş yapmıştım ama olmadı mı olmuyor işte!""

Öğrencilik kariyerine İstanbul Üniversitesi Botanik bölümünde başladığını belirten Orkun T., eski parıltılı günlerinden nasıl uzaklaştığını anlatırken gözyaşlarına hakim olamadı. Evinde kalan son peçeteyi harcamak istemeyen genç, ekibimizden mendil istedikten sonra sözlerine şu şekilde devam etti: ""Tamam İstanbul'da da çok şaşalı yaşamıyorduk ama arada bir dışarı çıkabiliyorduk. Sonra biliyorsunuz işte döviz kurları, fiyat güncellemeleri filan derken bir gün babam aradı, ya kendine iş bul ya da masraflarını azalt dedi. Ben zaten botanik okuyordum, baktım Yozgat'ta Kenevir araştırmaları yapılıyormuş, hemen yatay geçiş yaptım. Hem okur hem de satış yapar, üç beş de bir kazanırım diye düşündüm. Ama olmadı mı olmuyor işte.""

""Podcast de olmaz ise gölge oyunlarını deneyeceğim""

Yozgat'a ilk geldiğinde şehrin varlıkla yokluk arasında gidip gelen atmosferinin çok hoşuna gittiğini belirten Orkun T., dışarıda yapacak hiçbir şey olmadığı için evde vakit geçirerek daha tasarruflu bir hayat sürmeye başladığını anlattı. Doğal gaz ve elektrik zamlarına göğüs gererek evini aydınlık ve ılık tutmayı başarması sebebiyle üniversite kampüsünde haklı bir üne kavuştuğundan bahseden genç isim içinde bulunduğu son durumu şu şekilde özetledi: ""Paraya kıydım ve kış aylarında neredeyse günde ortalama üç saat kombi çalıştırdım. Sıcak su, aydınlatma, 7/24 çay servisi, dizi izleme sitelerine üyelik gibi lükslere sahip olunca ister istemez şanım yayıldı. Yoğun çabalarım sonucunda ben bu şehirde kız arkadaş bile yaptım. Bakın Yozgat'ta başardım ben bunu, heykeli şehir merkezine dikilecek adamım esasen. Her şey iyi gidiyor derken bu internet zammı haberi beni yıktı. Önce kotalı internete geçtim ama o da yetmemeye başlayınca görüntü içermeyen ses kayıtları olan podcastlere tutundum. Şimdi kız arkadaşımı bunlara alıştırmaya çalışıyorum yoksa bu ilişki süremez. Bu da olmaz ise en hesaplısı olan gölge oyunlarına geçiş yapmayı deneyeceğim.""

Basın toplantısına son verirken katılımcılara kulaklık karşılığında kenevir satmaya çalışan Orkun T. kolluk kuvvetleri tarafından göz altına alındı.

(benoyledusunmuyorumpodcast Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=403694
ZT0325,Uyarı: Will Smith'in Attığı Tokatla İlgili Görüş Bildirmeyen Bir Tek Siz Kaldınız...,"Will Smith'in dün gece düzenlenen 94. Oscar ödül töreninde sunucu Chris Rock'a attığı tokatın yankıları sürerken, gözler bu konuda henüz görüşünü bildirmemiş son sosyal medya kullanıcısı olan size çevrildi. Tokatın üzerinden 24 saatten uzun bir süre geçmesine rağmen hala Will Smith haklı mı yoksa tam bir barzo mu, Chris Rock ayıp mı etti yoksa müthiş bir beyefendilik örneği mi sergiledi soruları hala net bir yanıt bulamazken, olayın açıklığa kavuşturulup kamuoyu vicdanının rahatlayabilmesi için bir noktada artık sizin de görüşünüzü bildirmeniz gerekiyor.

Şu ana dek yaklaşık 2.4 milyar kişinin tarafını seçtiği olayla ilgili olarak son derece kritik fikrinizi açıklamadan önce bilmeniz gereken önemli bilgiler ise şöyle:

1. Will Smith'in karısı kanser değilmiş. Saçkıran mı ne öyle dandik bir hastalık yüzünden saçını kazıtmış

2. Evet hakkaten vurmuş. Ama yumruk değil tokat

3. ""Toksik maskülinite"" kalıbını cümle içinde kullanırken dikkat edin. Yanlış yazan çok var.

4. Will Smith tokadı attıktan sonra gidip ağlaya ağlaya Oscar aldı

5. Olay kurgu değil. Ama ola dabilir. Ya da yok ya değil...

6. Tuvalet kağıdında KDV oranı %8'e indirildi (Belki bir faydası olur)

7. Chris Rock haklı. Bunda düşünecek bir şey yok mk

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=403650
ZT0326,"Yazın Gidebileceği En Uzak Yer Köşedeki Marketin Yağ Kuyruğu Olan Ezgi Kurcak(26), ''Yaz gelsin artık'' Dedirten Bir Fotoğrafını Ekledi...","Bir mucize olmadığı takdirde bu yazı resmi rakamlarda bile %100'ü geçen bir hiperenflasyon ve gıda krizi eşliğinde evde geçireceği kesin olan Ezgi Kurcak(26), az önce instagram story'sinde 'Yaz gelsin artık' dedirten bir fotoğrafını paylaştı...

Birkaç gündür Instagram'ı kasıp kavuran ''Yaz gelsin artık dedirten bir fotonu paylaş'' trendine, geçen yaz kredi kartına 12 taksitle çıktığı ve halen taksitlerini ödediği 3 günlük Fethiye tatilinden miras kalan 400 kadar fotoğraftan biriyle iştirak eden Kurcak, önümüzdeki yaz bir şekilde tatil yapabileceğine olan inancını koruduğunun da sinyallerini verdi.

Çevresinde de saflık derecesinde iyimser biri olarak tanınan Kurcak'ın, boş market raflarında bakliyat, yağ, şeker, yumurta kovalayıp parasının yettiği kadarıyla bir şeyler alarak karnını doyurabilmek için kuyruklara girerek geçireceği bir yaz fikrine henüz hazır olmadığı görülürken, geçen yıl tatilde harcadığı tutarın bu yıl en iyi ihtimalle yol parası olabileceğini ise ancak önümüzdeki Mayıs gibi tatil planı yapmaya başladığında fark etmesi bekleniyor.

Kurcak'a yakın kaynaklarsa uzun ve sert geçen bir kışın ardından genç kadının da herkes gibi yazın bir an önce gelmesiyle ilgili bir beklentiye girmesinin oldukça doğal olduğuna dikkat çekerlerken ""Ama o tatil fotoğrafı pek olmadı ya. Onun yerine mesela geçen ayın doğalgaz faturasını 'yaz gelsin artık' diye paylaşsa daha uygun bir seçim olabilirdi. Neyse artık Allah gönlüne göre versin ama böyle giderse çok üzülür"" sözleriyle önümüzdeki yazla ilgili şimdiden daha gerçekçi beklentilere girmesinin en hayırlısı olacağını ifade ettiler.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=403552
ZT0327,''Bakan Nebati'' Karakteriyle Türkiye'yi Kahkahalara Boğan Ünlü Stand-up'çı: ''Bu zor dönemde halkımıza bir nebze moral verebildiysem...'',"Canlandırdığı ''Bakan Nebati'' karakteriyle son dönem Türk mizahının parlayan yıldızlarından biri olan ünlü Stand-up'çı Caner Eyçil, Anadolu turnesi kapsamında sahne aldığı Şanlıurfa'da izleyenleri yine kahkahalara boğdu.

Her gösterisinde daha da yükselen performansıyla dikkatleri üzerine çeken başarılı Stand-up'çı Caner Eyçil, Avrupa turnesinin ardından ayağının tozuyla çıktığı Anadolu turnesinde bu kez Şanlıurfalı sevenleriyle bir araya geldi. Biletleri günler öncesinden tükenen gösterisinde izleyenlere 1 saatlik kahkaha dolu bir Bakan Nebati performansı sunan Eyçil, ''Türk lirası en düşük durumda, daha da ineceği yer yok rahat olun'', ''millet Türk Lirası'yla iş yapmanın güzelliğini yaşamaya başladı'', ''Ekonomi bütün hücrelerinizde hissettiğiniz bir coşkudur'', ''Bütün dünya bizim modelimizi örnek alıyor'' gibi esprilerle salonu adeta kırdı geçirdi.

Gösterisinin ardından düzenlediği basın toplantısında yorgun olmasına rağmen oldukça keyifli olduğu gözlenen Eyçil, ""Halkımız Bakan Nebati'yi çok sevdi. Ben de şahsen hem çok büyük bir keyifle oynuyor hem de onların bu sevgisine layık olabilmek için sürekli üzerine yeni şeyler koyarak karakteri geliştirmeye çabalıyorum. Eh gördüğümüz kadarıyla da çok şükür emeklerimizin karşılığını alıyoruz. Gelen, alkışlayan, bu soğuk kış gününde bizleri yalnız bırakmayan herkese gönülden sevgilerimi sunuyorum."" sözleriyle sevelerine teşekkür etti.

""Avrupa'da da çok güldüler""

Londra ve Fransa turnelerinde ilk kez Avrupalı izleyicilerin önüne çıktığını belirten başarılı Stand-up'çı ""Açıkçası başta bir tedirginlik vardı acaba hani anlayacaklar mı, gülecekler mi diye ama çok şükür hepsi boşa çıktı. Hem gurbetçilerimizden hem de yabancı izleyicilerden son derece güzel geri dönüşler aldım. Bakan Nebati'ye onlar da çok güldü."" derken, ilk fırsatta daha geniş kapsamlı bir Avrupa turnesi planladığını da sözlerine ekledi.

Kemal Sunal'ın izinde

Eyçil, Türkiye'nin sıkıntılı bir dönemden geçtiğine ve gülmeye her zamankinden daha fazla ihtiyacı olduğuna dikkat çekerken, ""Özellikle böyle bir zamanda insanlarımızın yüzünü bir nebze de olsa güldürmek benim için her şeyden daha değerli. Bakan Nebati'nin 'ekonomi gözlerdeki ışıltıdır' diye çok sevilen bir repliği var ya, işte benim için de stand-up seyircinin gözlerindeki o ışıltı gerçekten"" derken Bakan Nebati'nin neden bu kadar sevildiğiyle ilgili bir soruyu ise şöyle yanıtladı:

""Türkiye ekonomik olarak belki de tarihinin en kötü dönemlerinden birinden geçerken hazine ve maliyenin başına bu konularda çok az bilgisi ve hiçbir devlet deneyimi olmayan birinin geçmiş olması fikri zaten başlı başına komik. Bir de bunun üzerine karakterin doğası gereği zaman zaman abartı derecede saf olabiliyor Bakan Nebati. Aklına ilk geleni söylüyor, işine gelmeyen sorulara hiç alakasız yanıtlar veriyor. Durup dururken 'ezan susmayacak bayrak inmeyecek' diyebiliyor mesela ve kimse de 'ne alaka abi?' demiyor. O saflığı biraz ben rahmetli Kemal Sunal'ın oynadığı karakterlere benzetiyorum. Halkımız biraz da o eski Yeşilçam karakterlerindeki samimiyeti gördü bence Bakan Nebati'de. Bir yandan gerçek olamayacak kadar absürt ama bir yandan da çok tanıdık. Bir de üzerine konumuz da ekonomi olunca hem kendi ekonomik dertleriyle dalga geçerek rahatlıyor, hem de iktidara yönelik öfkesini Bakan Nebati üzerinden dile getirebiliyor...""

İnsanların artık dışarıda kendisine Sayın Bakanım diye seslendiklerini söyleyen usta stand-up'çı Eyçil, ""Açıkçası başlarda bu karakterin üzerime yapışmasından korkuyordum ancak daha sonra bu durumu ben de kanıksadım. Şimdi arkadaşlarım bile beni Nebati diye çağırıyor. Aramıza bir espri oldu artık bu. Hem rahmetli Kemal Sunal'ı da yıllarca Şaban diye tanıdı sevdi insanımız. Onun gibi bir efsanenin yolundan gitmek de benim için ayrıca büyük bir onur."" dedi ve ekledi: ""Fakat yine de kariyerime bundan sonra farklı rollerde devam etmek istiyorum. Şu an bazı film teklifler var ancak henüz netleşmediği için fazla ayrıntıya giremiyorum. İnşallah yaza doğru beyaz perdede de Bakan Nebati'yi izleme şansı bulacağız...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=403480
ZT0328,"Ön Kamerada Patates Gibi Çıkanlar Derneği, Görüntülü Sohbette Avatar Kullanma Özelliği Getiren Azar'la Yola Devam Edeceklerini Açıkladı…","Popüler görüntülü sohbet uygulaması Azar’a yeni eklenen avatar özelliği, Ön Kamerada Patates Gibi Çıkanlar Derneği (ÖNKAPGİÇ) tarafından büyük bir sevinçle karşılandı. Kullanıcılara, diledikleri gibi avatarlar oluşturarak sohbet esnasında nasıl görüneceklerine tamamen kendileri karar verme olanağı sağlayan yeni özelliğin, bugüne dek milyonlarca kişiyi mağdur eden ön kamera zulmüne bir son vermesi bekleniyor.

Konuyla ilgili olarak dernekten yapılan açıklamada, toplumun kanayan yaralarından biri olan ön kamerada patates gibi çıkma sorununa nihayet kalıcı bir çözüm getirilmesinden duyulan memnuniyet dile getirilirken, sırf bu yüzden görüntülü görüşmelerden uzak duran milyonlar için artık yeni bir çağın başladığına dikkat çekildi.

“Artık görüntülü sohbete mum ışığında katılmak, filtre üstüne filtre uygulayıp plastik vitrin mankenine dönmek, ‘ya benim telefonun ön kamerası sıkıntılı’ diye yalanlar uydurmak yok. Karşı tarafı aslında o kadar da patates gibi olmadığımıza ikna etmek için diller dökme, doğru açıyı bulmak için bir gözümüzle sürekli kendimizi kesip kamera önünde eğilip bükülme dönemi bitti. Azar sayesinde bundan sonra ister tavşan oluruz, ister kuş, ister anime karakteri. Böylesi hem daha keyifli hem daha dürüst olacak” diyen ÖNKAPGİÇ Genel Sekreteri Ezgi Aysar(22), Azar’da görüntülü sohbete tavşan olarak katılması durumunda bile Instagram’daki filtreli halinden daha fazla kendisine benzeyeceğini de özellikle belirtti.

Ötekileştirilenlerin sesi oldu

Konuyla ilgili olarak Azar’dan yapılan açıklamada ise yeni özelliğin görüntülü sohbette fırsat eşitliği sağlayacağına vurgu yapıldı. “Hem cep telefonu üreticileri hem de diğer görüntülü sohbet uygulamaları tarafından yıllardır görmezden gelinen, adeta ötekileştirilen büyük bir kesim var. Bu insanlara birilerinin sahip çıkması gerekiyordu. Kısmet bizeymiş” denilen açıklamada, uygulamaya getirilen diğer yeni özellikler hakkında da bilgi verildi:

“Yeni Azar’da canlı yayınların daha keyifli ve daha etkileşimli olacak. Kullanıcılar dilerlerse yayıncı dilerlerse misafir olarak yayınlara katılabilecek. Diğer uygulamalardan farklı olarak açık mod özelliği ile canlı yayına katılma isteği gönderip sıraya giren tüm izleyiciler, rastgele şekilde yayına katılmaya başlayabilecek. Böylece açık mod özelliğiyle yayıncılar ve misafirler arasında sürpriz eşleşmeler yaşanabilecek.

Yeni Azar’ın bir diğer özelliği olan Lounge ile kullanıcıların beğendikleri kişilerle eşleşmeyi beklemelerine gerek kalmayacak. Lounge sekmesine gelen kullanıcılar, profil kartlarını sağa ve sola kaydırarak Azar’da kimlerin olduğuna yakından bakabilecek. Böylece beğendikleri kullanıcılara hemen mesaj gönderip, isterlerse görüntülü arama gerçekleştirebilecek”

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=403416
ZT0329,"AKP'nin ''Doktorsuz Devlet Hastaneleri'' Projesinde Dev Adım: 20.000 AK Troll, Açtıkları #midespazmihaddinibil Hashtag'iyle Bir Hastayı Sağlığına Kavuşturmayı Başardı...","AKP tarafından bir süredir yürütülen doktorsuz devlet hastaneleri projesinin en önemli aşamalarından biri olan hashtag çalışmasıyla tedavide umut verici gelişmeler kaydedildi.

Devletin artık sağlık hizmetlerinin maddi yükünü taşıyamaz ve bir çok hastanede ameliyat malzemesi bile alamaz noktaya gelmesi nedeniyle zorunlu olarak hayata geçirilen özelleştirilme projesiyle, şu ana dek 80.000 hekimden yaklaşık 10.000'inin istifası sağlandı. Proje kapsamında bir süredir uygulanan, doktorları düşük maaş, yoğun iş yükü, mobbing ve şiddete göz yummak yoluyla istifaya zorlayıp devlet hastanelerinden kaçırma politikası tüm hızıyla sürerken, ""peki parası olmayıp özele gidemeyen nasıl tedavi olacak?"" sorusuna da yanıt bulunmak üzere.

Müjdeyi Bakan Koca verdi

Konuyla ilgili olarak akşam saatlerinde bir basın toplantısı düzenleyen Sağlık Bakanı Fahrettin Koca, yaklaşık 20.000 AK Troll'ün katılımıyla gerçekleştirilen hashtag'la tedavi deneylerinde ilk başarılı sonucun alındığını açıkladı. 52 yaşında bir mide spazmı hastasının yaklaşık 24 saat süren bir operasyonla hiçbir hekim müdahalesine gerek kalmadan tamamen sağlığına kavuşturulduğunu müjdeleyen veren Bakan Koca, #midespazmihaddinibil, #serefsizspazmtutuklansin ve #midespazmikapatilsin tag'lerine destek veren tüm AK Troller'i özverili çalışmalarından dolayı tebrik etti.

""Hastamız Muzaffer Bey şu an müşahade altında tutulmakla birlikte bütün belirtiler kalıcı bir iyileşmeyi işaret ediyor. Bunda eğer iyileşmezse kendisini önce sosyla medyada linç ettirip sonra da gerçekten tutuklatacağımızı söylememizin de bir miktar etkisi olabilir ama esas olay hashtag'de bitiyor"" diyen Bakan Koca, ""bir yandan AK Troller'imiz havuz medyamızla birlikte hekimlere komplo kurmak ve hedef göstermek için çalışmalarına aralıksız devam ederlerken, bir yandan da yakında tamamen hekimsiz kalacak olan devlet hastanelerine gelen fakir vatandaşlarımızın tedavisi için de bilimsel çalışmalarını sürdürüyorlar"" sözleriyle Türkiye'nin hashtag'le tedavide dünyaya örnek olma noktasına doğru hızla ilerlediğini ifade etti.

Sırada hashtag'le ameliyar var

Ayakta tedaviyle çözülebilecek sağlık problemleri için uygulanmaya başlayan hashtag'le tedavi yönteminin cerrahi operasyonlar ve kadın doğum operasyonlarını da kapsayacak biçimde genişletilmesi için çalışmaların yoğun bir şekilde sürdüğünü belirten Koca, özellikle artık bir çok ilde kadın doğum uzmanı kalmamış olması nedeniyle bu alana öncelik verdiklerini de sözlerine ekledi.

""Orada artık nasıl bir yöntem izlenir, trollerimiz çocuğun adıyla #minikenestalhahaddinibil, #enestalhaanarahmindençıkarılsınsonradatutuklasın gibi bir şeyler mi yapar ona bakacağız. Annenin resmini Akit'te bastırıp akşamında da A Haber'de 'işte bir türlü doğuramayan o kadın ve dış bağlantıları!' gibi haber yaptırmak da dahil her türlü imkanı vatandaşımız için seferber edeceğiz."" diyen Sağlık Bakanı Koca, biraz sabır, disiplin ve doğru hashtag'lerle bu sıkıntılı dönemi hep birlikte aşacağımızı ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=403366
ZT0330,Erdoğan'ın ''Mültecileri ülkelerine göndermeyeceğiz'' Açıklaması Suriyeliler Arasında Tedirginliğe Yol Açtı: ''Afganları da mı?'',"Dün akşam Beştepe'deki bir törende konuşan Cumhurbaşkanı Erdoğan'ın ""Muhalefet, 'Seçimi kazanırsak ülkedeki mültecileri göndereceğiz' diyor, biz göndermeyeceğiz"" açıklaması Suriyeliler tarafından tepkiyle karşılandı.

Öğleden sonra İstanbul Fatih'te bir araya gelen bir grup Suriyeli, ""Mülteciler derken? Hepsini mi? Afganlar da dahil mi?"" sözleriyle tam olarak hangi mültecilerin gönderilmeyeceği konusunda net bir açıklama talep ettiler.

Son yıllarda Türkiye'nin sınırlarının adeta yol geçen hanına döndüğünü belirten Hasan Abyad(43), ""Hala her gün yüzlerce kişilik kafileler halinde Afgan müllteciler ellerini kollarını sallayarak Türkiye'ye geliyor. Sayıları kaç oldu bilmiyorum ama böyle giderse yakında biz azınlık durumuna düşeceğiz ondan kuşkum yok"" diyerek, 10 yıl önce geldikleri ülkeyi artık tanıyamadıklarını ifade etti.

""Gidin bakın Zeytinburnu'nda bugün Suriyeli'den çok Afgan var. Fatih deseniz içler acısı durumda. Esenyurt'ta bile sayıları bize yaklaştı. Çoluğumuzu çocuğumuzu rahatça sokağa çıkaramaz olduk. Yazık yani, nedir bu Afgan hayranlığı? Ne demek göndermeyeceğiz? Bize sordunuz mu bunları istiyor musunuz diye? Bu ülke sizin babanızın malı mı?"" sözleriyle hükümetin göçmen politikasını eleştiren Woayed Habibsa(32) ise ,Türkiye'nin demografik yapısının bilinçli olarak değiştirilmeye çalışıldığını iddia etti.

Gelen Afganların oy vermeleri için vatandaş yapılacağını söyleyen Habibsa, ""Savaştan zulümden kaçanlara kapıyı kapamak bize yakışmaz ama gelenlere bakıyoruz hep genç erkekler. Mesela son zamanlarda Ukrayna'dan gelenler de oldu. Onlara sesizimi çıkarmadık çünkü hep kadın geliyor çocuk geliyor. Peki bu Afgan erkekler buraya geleceklerine niye Afganistan'da kalıp Taliban'a karşı savaşmıyorlar? Kimse bize ensar masalı anlatmasın. Açıkca uyarıyoruz, biz oyumuzu bu Afganları kim gönderecekse ona vereceğiz. Sadece biz de değil, gidin konuşun Iraklıklar, Pakistanlılar, İranlılar hatta Türk azınılık bile son derece rahatsız durumdan"" sözleriyle göçmenler konusunda net bir adım atmaması halinde AKP'yi sandıkta cezalandırmaktan çekinmeyeceklerini vurguladı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=403235
ZT0331,"Bir Haftadır ''Şöyle Kar Yağacak, Böyle Kar Yağacak'' Diye Aşırı Beklentiye Sokan Meteoroloji, 30 Suni Kar Makinesiyle Hafta Sonunu Bekliyor: ''Kimseyi kendimize güldürmeyiz...''","Bir haftadır ''İnanılmaz kar yağacak, 87'den beri böylesi yağmadı, kar gövdeyi götürecek'' tarzı uyarılarla kamuoyunu ve yetkili mercileri aşırı beklentiye soktuğunu fark eden Devlet Meteoroloji İşleri Genel Müdürlüğü, işini şansa bırakmamaya kararlı. Son olarak cumartesi akşamı için de yoğun kar yağışı uyarısı yapan kurum, İstanbul'un hakim tepelerine yerleştirdiği toplam 30 suni kar makinesiyle hafta sonunu bekliyor.

İstanbulluları uyarmak için düzenlediği basın toplantısında kameraların karşısına geçen Meteoroloji Genel Müdürlüğü Basın Sözcüsü Salih Gereli, kar uyarıları konusunda ipin ucunu biraz kaçırmış olabileceklerini samimiyetle itiraf ederek şunları kaydetti:

""Biraz da dikkat çekmek için yaptığımızı kabul ediyorum ama olayın bu noktalara varmasını beklemiyorduk. 1 haftadır çok fena kar yağacak diye okullar, iş yerleri, kamu kurumları ne varsa tatil edildi. Haliyle ortada en azından şimdilik o kadar da bir afet durumu olmayınca bizim de üzerimizde bir baskı oluştu. Şu an resmen millete kar beğendiremiyoruz. 87 kışı falan diye büyük konuştunuz ama Ocak'ta bile bundan fazla yağmıştı diyolar. Haklılar da. Şu saatten sonra o kar yağmazsa hepimiz topun ağzındayız demektir. Neyse artık toparliycaz bir şekilde. Allah büyük...""

Kurumun itibarinın söz konusu olduğunu ve artık en azından İstanbullulara hayatı zindan edecek bir kar yağışı göstermenin boyunlarının borcu haline geldiğini belirten Gereli, ""ZatenTürkiye'de kar yüzünden hayat durdu demek İstanbul'a 10 santim kar yağdı demektir. O kar da İstanbul'a kendiliğinden yağmazsa da biz yağdırmasını biliriz"" derken, 30 kar makinesi, 45 adet iş makinesi ve 300 personelle şehri beyaza bürümeye hazır olduklarını ifade etti.

Yarın akşam 18'e kadar karın doğal olarak yağmasını bekleyecek olan kurum, beklentiler gerçekleşmemesi halinde harekete geçerek eylem planını uygulayacak. Buna göre, şehre hakim tepelerden aynı anda başlatılacak olan suni kar yağışıyla birlikte eş güdümlü olarak iş makineleriyle ana arterlere de kürekle kar atılarak trafiğin felç olması sağlanacak.

İstanbul’un büyüklüğü dolayısıyla bir ilçenin diğerinden haberi olmaması ise değerlendirilecek olan bir diğer avantaj. Kar küreme makineleri kullanılarak gişelerden geçen araçların üzerine kar püskürtülecek. Böylelikle kendi ilçelerinde kar göremeyen vatandaşlarda, “Bizim buraya yağmadı ama demek ki İstanbul’un başka noktalarında 2 karış kar olmuş” algısı yaratılacak. Çevre yolundaki araçlara özen gösterilerek bu algının çevre illere yayılması sağlanacak.

(MAJOR65 Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=403119
ZT0332,"Yokluktan 65 Yaş Üstü Emekli Doktorları Tekrar Göreve Çağıran Sağlık Bakanlığı, Vatandaşları Uyardı: ''Bunları döverken dikkat edin, elinizde kalabilirler...''","Devlette çalışan özellikle uzman doktorların önemli bir bölümünün kötü çalışma şartları nedeniyle istifa ederek özel hastanelere geçmeleri ya da yurt dışına taşınmaları nedeniyle oluşan doktor boşluğunu emeklilerle doldurmaya çalışan Sağlık Bakanlığı'ndan vatandaşlara önemli bir uyarı geldi.

Sağlık Bakanlığı'ndan yapılan açıklamada, 65-72 yaş arasında olan ve daha önce bakanlık ya da bağlı kuruluşlarda çalışmış doktorların yeniden istihdamı için başvuru yapılabileceği bildirilirken, vatandaşlardan da hizmete tekrar dönecek olan emekli doktorları hor kullanmamaları rica edildi.

Konuyla ilgili olarak bir basın toplantısı düzenleyen Sağlık Bakanı Fahrettin Koca, ""Aklı olan herhangi bir deneyimli ve uzman doktor devlette çalışmayacağı için yakında size sadece henüz yurt dışına gidebilecek tecrübesi ve yabancı dil bilgisi olmayan ya da kimsenin diplomasını tanımadığı dandik yeni üniversitelerimizden birinden çıkmış yeni mezunlarımızla artık yurt dışına gidemeyecek kadar yaşlı olan bu emekli hekimlerimiz bakacaklar. Velhasıl özel hastaneye verecek paranız yoksa özellikle bu emekli arkadaşlarımızı hor kullanmamanızda fayda var"" sözleriyle vatandaşlara elde kalan son bir kaç deneyimli doktoru da telef etmemeleri çağrısında bulundu.

""Ceza almanız bile gündeme gelebilir""

Aslında en doğrusunun özellikle emekli doktorlara şiddet uygulamamak olduğunu ancak vatandaşlardan bu kadar büyük bir fedakarlık istemeyi gerçekçi bulmadığını belirten Bakan Koca, şunları kaydetti:

""Ben şahsen doktoru darp etmemenizi tercih ederim ama illa edecekseniz de en azından hayati organlarına vurmamaya özen gösterelim lütfen. Bunlar çünkü yani genç değil, deyim yerindeyse bir gözleri toprağa bakıyor. Günde 300 hastaya bakıp 36 saatlik nöbetlerden sağ çıkmayı başarabilecekleri bile şu an belirsizken Allah muhafaza yanlış bir bölgeye atılacak bir tokatla tak diye gidebilirler. Bu durumda söylemeye dilim varmıyor ama doktor öldürdüğünüz için ceza almanız bile gündeme gelebilir. Yok yere 2-3 yıl hapis yatarsınız. Ben sizin iyiliğiniz için söylüyorum...""

Bakan Koca, ayda 8-9 bin liraya devlette çalışmaya geri dönecek kadar çaresiz durumda olan bir emekli doktorun bu yaştan sonra bir kaç tokat ve küfürün üzerinde çok durmayacağını ancak fizyolojik sınırlamaları nedeniyle yiyebileceği dayağın kapasitesinin gençlere göre daha düşük olacağını belirtirken, son olarak şunları kaydetti:

""Mesela atıyorum yaşlı olana bir iki bağırdınız, küfür ettiniz, hadi biraz da ittiniz kaktınız ama hala siniriniz geçmedi diyelim. Dayağın geri kalanını o esnada orada bulunan yeni mezun bir arkadaşımıza atarak kendinizi rahatlatabilirsiniz. Biraz dikkat ve öfke kontrolüyle bu sıkıntılı dönemi hep birlikte aşacağımızdan eminim...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=403040
ZT0333,"Yoğun Çalışma Saatleri, Şiddet, Ödenmeyen Nöbet Ücretleri Gibi Nedenlerle 3 Ay Önce Yurt Dışına Giden Doktor A.Y. (30) Net Konuştu: ''Bizim orda kurulu düzenimiz var, yoksa ülkemiz cennet...''","3 Ay önce çok sevdiği ülkesinden, ailesinden, arkadaşlarından ayrılarak Almanya'da çalışmaya başlayan Doktor A.Y (30), tatil için geldiği Türkiye'de ayağının tozuyla muhabirimizin sorularını yanıtladı. Ülkesini çok özlediğini, buraların bir başka olduğunu her fırsatta dile getiren genç doktor, en çok özlediği şeyin hastalardan gelen sözlü tacizler ve şiddet olduğunu belirtti: ''Oralarda da tabii az da olsa var bunlar ama ülkemdekinin yerini tutmuyor. Hemen adamı alıyorlar tutukluyorlar falan. Almanlar biraz soğuk. Hasta-doktor arasındaki böyle samimi ilişkilere tahammülleri yok...''

Almanya'daki çalışma şartları, nöbet saatleri ve maaşlar konusunda ısrarlı sorulara rağmen yorum yapmak istemeyen A.Y, konuyu sürekli ülkemizin ne kadar gelişmiş olduğuna ve yurtdışında bizi ne kadar kiskandiklarina getirdi.

""Türkiye'ye geri dönüş yapmayı düşünüyor musunuz?"" sorusuna tebessümle cevap vermeye çalışsa da, gözlerinin dolmasını engelleyemeyen genç doktor, özür dileyerek beş dakika ara verdi. A.Y, kendine geldiğinde basın toplantısına kaldığı yerden devam etmeye çalışırken, zar zor "" Bizim orda kurulu düzenimiz var bacanak, yoksa ülkemiz cennet"" cümlesini kurabildi. Bir muhabirin kendisine uzattığı mendili teşekkür ederek alan taze gurbetçi doktor, basın mensuplarının ve meraklı kalabalığın bakışları arasında, kiraladığı lüks otomobiline binerek uzaklaştı.

(Adash. Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=402993
ZT0334,EPDK: ''Kamuoyunu gereksiz yere meşgul etmemek için bundan böyle zam gelmeyeceği zaman açıklama yapacağız...'',"Enerji Piyasası Düzenleme Kurulu(EPDK), her gece yarısı düzenli hale gelen akaryakıt zammı açıklamalarında yeni bir düzenlemeye gitmeye hazırlanıyor. Konuyla ilgili olarak EPDK'dan yapılan açıklamada, yoğun gündem arasında kamuoyunu daha fazla meşgul etmemek, ekonomik kriz var algısına neden olmamak ve vatandaşların benzin istasyonlarında lüzumsuz kuyruklar oluşturmalarının önüne geçmek amacıyla bundan böyle sadece zam gelmeyecek günlerin önceden duyurulacağı ifade edildi.

Yeni düzenlemeyle ilgili olarak konuşan EPDK Sözcüsü Halit Cuğarcılar, bir süredir talihsiz bir şekilde art arda gelen zamlar nedeniyle kamuoyunda adeta akaryakıt fiyatları her gün artıyormuş gibi yanlış bir izlenim oluştuğuna dikkat çekti. ""Halbuki akaryakıta zam gelmeyen günler de var. Şu an tam net hatırlamıyorum ama biraz geriye doğru araştırsak kesin buluruz yani. Ama basına bakıyoruz varsa yoksa depoya giren pompa görseliyle birlikte 'akaryakıta zam!' manşeti. Günlük rutin olarak gerçekleşen bir durumun artık bir haber değeri taşımadığı ortadayken bu ısrarı anlamamız mümkün değil. Her gün 'güneş doğdu' diye haber yapmak gibi bir şey bu"" diyen Cuğarcılar, spekülasyon amacıyla yapılan bu tarz algı operasyonlarına karşı yasal haklarını kullanacaklarını da sözlerine ekledi.

Düzenlemeyi aslında geçen hafta hayata geçirmeyi planladıklarını ancak zam gelmeyen bir güne denk getirmek istedikleri için mecburen beklediklerini belirten EPDK Sözcüsü, ""Baktık o süreç biraz uzayacak gibi görünüyor, artık daha fazla ertememeye karar verdik. Bundan sonra sadece zam olmayan günleri kamuoyuyla paylaşacağız. Basınımızı da bu hassasiyetimize uymaya davet ediyoruz. Kimsenin bu milletin moralini bozmaya hakkı yok"" derken, son kez bu gece gelen zamlarla benzinin 19.75, mazotun 21.20 TL olduğu bilgisini paylaşarak yeni uygulamanın startını verdi.

(Talup Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=402948
ZT0335,"İkide Bir ""Türk drone'larıyla Rusları şöyle vurduk böyle indirdik'' Şeklinde Açıklama Yapan Ukrayna'ya Dışişleri'nden Uyarı: ''Birader isim verip durmayın...''","22 Şubat'ta başlayan Rusya işgaline karşı beklenmedik bir direniş gösteren Ukrayna tarafında yetkililerden sık sık gelen ""Türk Drone'larıyla bugün Rusları şöyle vurduk, böyle indirdik. Daha fazla Türk drone'u alıyoruz"" tarzı açıklamalar Türkiye cephesinde tedirginlikle izlenmeye devam ediyor.

Konuyla ilgili olarak bu akşam saatlerinde bir açıklama yapan Dışişleri Bakanı Mevlüt Çavuşoğlu, ""Bakın bir değil iki değil. Tamam tebrik ediyoruz, ürünümüzden memnun kalmanız da ayrıca sevindirici ama ikide bir isim verip durmayın artık. Vaktiyle bunların bi uçaklarını düşürdük, başımıza gelmeyen iş kalmadı. Ekonomimiz desen o zaten şey. Orada siz savaşıyorsunuz burada bizim para daha çok değer kaybediyor. Diken üstünde oturuyoruz resmen. Çok rica ediyoruz, lütfen"" sözleriyle Ukraynalı yetkililerden ağızlarını biraz daha sıkı tutmaları talebinde bulundu.

Oldukça gergin olduğu gözlenen Çavuşoğlu, ""Yani kırk yılın başı bir silah sattık, adamı gerçekten pişman ettiniz. Türk drone'u aşağı, Türk drone'u yukarı. Ya siz niye bizim ismimizi veriyorsunuz birader? Drone de geç işte. Hatta onu bile deme. Vurduk de geç. Çok mu lazım yani nasıl vurduğunuz?"" derken, Rusya tarafına konuyu izah etmeye çalıştıklarını da şu sözlerle ifade etti

""Bakın bu adam zaten gergin bir adam. Savaş istediği gibi gitmiyor bir de üstüne dünyanın ekonomi yaptırımını yedi diye şimdi iyice zıvanadan çıkmak üzere. Nükleer falan demeye başladı. Geçen Rusya Büyükelçisi'ni çağırıp durumu anlattık. 'Ya bunlar Türk drone'u diyor ama Sayın Putin'e iletin lütfen durum tam olarak öyle değil. Onun motoru başka yerden, silah sistemi başka bi ülkeden falan. Türk demek yanlış olur yani. Melez o drone' şeklinde sakinleştirmeye çalıştık. İnşallah işe yaramıştır. Te Allahım ya resmen durduk yere başımıza iş aldık arkadaş....""

(155 Polis İmdat Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=402692
ZT0336,"Rusya'ya Yönelik Ekonomik Yaptırımlarda Türkiye de Masada: Cumhurbaşkanı Erdoğan ''Faiz Sebep, Enflasyon Sonuç'' Teorisine İkna Etmek İçin Putin'le Görüşecek...","Ukrayna'nın işgali nedeniyle Rusya'ya yönelik olarak başlatılan ekonomik yaptırımlara Türkiye'den de destek geldi. ABD, İngiltere, Almanya, Fransa ve Japonya başta olmak üzere bir çok ülke tarafından Rusya ekonomisine darbe vurmak amacıyla devreye alınan yaptırımlar etkisiz kalacağı gerekçesiyle eleştirilere hedef olurken, Türkiye'nin başrolde olacağı yeni planın Rusya ekonomisine kısa sürede kalıcı hasar vermesi bekleniyor.

Ekonomik yaptırımlar çerçevesinde Putin'le bir dizi görüşme gerçekleştirecek olan Cumhurbaşkanı Erdoğan, Rusya Devlet Başkanı'na ""Faiz sebep, enflasyon sonuç"" teorisini anlatarak bu yöntemin Rus ekonomisinde de uygulanması için ikna etmeye çalışacak. Konuyla ilgili olarak konuşan Dışişleri Bakanlığı kaynakları, aynı anda hem döviz rezervlerini eritmek hem de Rus Rublesi'nin değerini düşürüp ülkede enflasyon ve faizi patlatmak gibi yüksek tahrip gücü bulunan yeni yaptırımın başarılı olması halinde Rusya'nın uzun bir süre toparlanamayacağına işaret ediyorlar.

İsminin açıklanmasını istemeyen Dışişleri kaynağı, ""Swfit'ten çıkarmak, Rus zenginlerin mal varlıklarını dondurmak, Eurovision'dan atmak falan tamam sembolik olarak güzel şeyler belki ama yani bakınca hepsi hikayeden işler. Bunlarla ancak uzun vadede sonuç alırsınız, onun da etkisi sınırlı olur. Bizim bu savaşı bir an önce durduracak daha kararlı adımlara ihtiyacımız var"" derken, Türkiye'nin bizzat kendi ekonomisi üzerinde deneyip 3-4 yıl gibi bir sürede iflasın eşiğine gelmeyi başardığı yerli üretim ekonomik yaptırımıyla Putin'i kısa sürede geri adım atmaya zorlayacağını ifade etti.

Plan çerçevesinde Cumhurbaşkanı Erdoğan ve Putin'in sık sık telefonda ve mümkünse yüz yüze görüşmelerinin sağlanacağını beilrten Dışişleri kaynağı, yaptırımın uygulanma stratejisini ise şu sözlerle aktardı:

""O görüşmelerde sayın Cumhurbaşkanımız lafı bir şekilde ekonomiye getirerek 'Ya Vladimir o değil de sizin enflasyon kaç olmuş öyle be? Onu nasıl düşüreceksiniz? Faiz indirmeyi bi denesenize. Ne demek Merkez Bankası indirmiyor? O kim ya? Al görevden gitsin' şeklinde ince ince işleyerek bir şekilde aklına girecek. Kendisi zaten biliyorsunuz hitabeti yüksek bir insan. Putin'in de zaten sıkışmış durumda olacağı için bir noktada 'lan dur bir de şunu deniym' diyerek ikna olacağına inanıyoruz. Neticede insan zor zamanlarda en saçma çözümleri bile mantıklı bulabilir.""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=402566
ZT0337,"Dünya Bankası, Rusya Ukrayna'yı İşgal Ederken Her İki Ülkenin Para Biriminden Daha Fazla Değer Kaybetmeyi Başaran TL'yi İncelemek Üzere Türkiye'ye Heyet Gönderiyor...","Rusya'nın 24 Şubat'ta Ukrayna'yı işgal harekatını başlatmasıyla birlikte bölgede çatışmalar sürerken, gözler şimdilik tarafsız durmasına rağmen 24 saat içerisinde her iki ülkenin para biriminden daha fazla değer kaybeden Türk Lirası'na çevrildi. Konuyla ilgili olarak Dünya Bankası'ndan yapılan açıklamada, durumun geçen yıl yaşadığı %44'lük değer kaybıyla 2021'nin en kötü performans sergileyen para birimi ünvanını elinde bulunduran TL için bile şaşırtıcı olduğu ve yerinde detaylı inceleme için Türkiye'ye bir heyet gönderileceği belirtildi.

Dünya Bankası Türkiye Direktörü Auguste T. Kouame, ""Hadi Euro, Dolar, Sterlin falan neyse. Papua Yeni Gine Kinası'na karşı değer kaybını da bir noktaya kadar anlayabiliyorum ama dolar karşısında yanıbaşında savaşan iki ülkenin para biriminden daha fazla değer kaybetmek nedir? Nasıl başardılar gerçekten hiçbir fikrim yok."" sözleriyle yaşadığı şaşkınlığı ifade ederken, ekonomi literatürüne geçecek bir vakayla karşı karşıya olduklarını belirtti.

Rus Rublesi ve Ukrayna Grivnası'nın 25 Şubat itibariyle ABD Doları karşısında 2.5 ve 1.5 puan değer kaybı yaşadığına dikkat çeken Kouame, ""Aynı sürede TL'ye bakıyorsunuz 5 puan değer kaybetmiş. İkisinin toplamından daha fazla. Bölgedeki gerilimden etkilendiler desek, lan direkt başkenti bombalanan Ukrayna ve Batı'nın yaptırım üstüne yaptırım açıkladığı Rusya bile bu kadar etkilenmiyor. Bunlara noluyor belli değil"" ifadelerine yer verdi.

""Hiç yönetmeseler bundan daha iyi olur""

Bir soru üzerine, mevcut durumu  jeopolitik risklerle ya da Türkiye ekonomisinin kırılganlığıyla açıklamanın zor olduğunu belirten Kouame, şunları kaydetti:

""Evet belki Türkiye ekonomisinin başında daha faiz-enflasyon ilişkisini bile bilmeyen bir Cumhurbaşkanı ve ekonominin gözlerdeki ışıltı olduğuna inanan bir Maliye Bakanı var. Evet, Merkez Bankası da direkt bunlardan emir alıyor, açıklanan hiçbir veriye kimse inanmıyor. Evet, döviz rezervlerine bakınca önümüzdeki 6 ay içinde dış borçlarını nasıl ödeyecekleri büyük bir soru işareti falan ama mevcut durum öyle kötü yönetimle bilmemneyle açıklanabilecek gibi değil artık. Ülkeyi hiç yönetmesen, kendi başına bıraksan, kimse bir şeye karışmasa bile TL'nin durumu bundan daha iyi olur. Burada artık beceriksizlikte başka bir şey var. Sadece ne olduğunu henüz bilmiyoruz...""

Önümüzdeki günlerde Türkiye'ye gelecek olan heyetin ekonomi yönetimi ve Merkez Bankası yetkilileriyle görüşerek TL üzerindeki gizemi aydınlatmaya çalışacakları açıklanırken, hazırlanan raporun ibret olsun diye tüm dillere çevrilerek Dünya Bankası'nın internet sitesi üzerinden yayınlanacağı da son olarak gelen bilgiler arasında.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=402467
ZT0338,''Altınlarınızı Getirin'' Çağrısına Beklediği Geri Dönüşü Alamayan Hazine ve Maliye Bakanlığı'ndan Yeni Finansal Ürün: Kur Korumalı Böbrek Mevduat Hesabı,"Geçtiğimiz hafta duyurulan Altın Tasarruf sistemine vatandaşların pek ilgi göstermemesi üzerine harekete geçen Hazine ve Maliye Bakanlığı, yeni finansal ürününü duyurdu: Kur Korumalı Böbrek Mevduat Hesabı

Kur Korumalı Mevduat sistemiyle 2 ayda toplam döviz hesaplarının ancak %5 civarında bir bölümünün TL'ye geçmesinin ardından duyurulan ""Altın Mevduat Sistemi""yle vatandaşlara ""Altınlarınızı bize verin, eritip hazineye koyalım, lazım olunca size TL olarak geri verelim"" önerisini getiren Bakanlık, şu ana dek ""Mal mıyım ben? Niye öyle bir şey yapıyorum?"" dışında bir geri dönüş almayı başaramamıştı.

Kur Korumalı Böbrek Mevduat Hesabı'nın duyurusu için düzenlenen basın toplantısında bu kez oldukça ümitli olduğunu belirten Hazine ve Maliye Bakan Nureddin Nebati, ""Anadolumuzda 'bu milletten canını iste, parasını isteme' diye bir söz vardır. Geçtiğimiz birkaç ayda yaşadıklarımız bu sözün ne kadar doğru olduğunu gösterdi. Bir şey kazanmadıysak bile tecrübe kazandık ve bildiğiniz gibi ekonomide gözlerden sonra en önemli 2. şey tecrübedir"" derken, yeni finansal ürünle hedefin deri altındaki 2 böbrekten fazla olan 1 tanesini ekonomiye kazandırmak olduğunu kaydetti.

Basın toplantısına Kur Korumalı Böbrek Mevduat Hesabı'na dair ayrıntılı bir powerpoint sunumuyla devam eden Bakan Nebati'nin sunumundan öne çıkan başlıklarsa şöyle:

Soru 1: Vatandaşlar finansal sistem dışında tuttukları böbreklerini sisteme nasıl dahil edecek? Hangi kanallara teslim edecek?

Cevap: 2 böbreği bulunan vatandaşların böreklerinden biri bağlı bulundukları il ve ilçelerde görevli uzman cerrahlar tarafından hijyenik koşullarda çıkarılarak Sağlık Bakanlığı'na bağlı ambulanslar tarafından kamu bankalarında bu iş için özel üretilmiş soğutmalı kasalara aktarılarak muhafaza edilecek.  

Soru 2: Sisteme teslim ettikleri böbreklerin değerlemesi nasıl yapılacak? Mağduriyetler nasıl önlenecek?
Cevap: Derialtı böbreklerin ekonomiye kazandırılması için önem arz eden böbrek değerleme
sisteminin işlerliğinin ve sürdürülebilirliğinin sağlanabilmesi amacıyla organ kaçakçılarına bir seferleğine mahsus af çıkarılarak bu konudaki uzmanlıklarına başvurulacak. Resmi Görevli Organ Kaçakçıları ve Üroloji Uzmanlarından oluşan bir heyet böbreğin sağlık durumu ile serbest piyasadaki asgari değerini ABD doları cinsinden belirleyecektir..

Satışı gerçekleşen böbreklerin döviz karşılığı tutarı Merkez Bankası'nın güncel döviz kuru üzerinden TL'ye çevrilerek böbreğin sahibi olan vatandaş adına açılacak mevduat hesabına yatırılacaktır.

Soru 3: Kişiler teslim ettikleri böbrekler sistemde nasıl değerlendirecek? Hangi yatırım araçlarını tercih edebilecek ve getirisi nasıl hesaplanacak?
Cevap: Vatandaşlar sisteme girmeleri halinde aşağıdaki hesap türlerini tercih edebileceklerdir;
Böbrek Depo Hesapları
Böbrek Katılım Hesapları
Böbrek Dönüşümlü TL Mevduat
Böbrek Dönüşümlü TL Katılma Hesabı

Vatandaşın elde edeceği getiriler; sistem dahilinde seçmiş oldukları yatırım aracı ve bankaya bağlı olarak değişkenlik gösterebilecektir. Sağlanacak ek avantajlar, ilgili bankalarca ve oluşturulacak platformlarda vatandaşlara duyurulacak
Ayrıca Böbrek Dönüşümlü TL Mevduat veya Katılma Hesaplarında TCMB düzenlemesi uyarınca hesaplanan getiriler elde edilecektir.

Soru 4: Satıştan vazgeçilmesi ya da böbreğin satılamaması durumunda fiziki olarak böbrek geri alınabilecek mi?
Cevap: Vatandaşlar sistem dahilinde böbreklerini teslim ettikten sonra satış gerçekleşmediği sürece isterlerse yine böbrek ya da böbreğin güncel değerini TL olarak geri alabileceklerdir. Böbreğini tekrar vücuduna naklettirmek isteyen vatandaşların bu işlem için ödeyecekleri cerrahi operasyon bedeli kendileri tarafından karşılanacaktır.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=402239
ZT0339,"''Oy verdiğim adam ülkeyi batırdı'' Demeye Dili Varmayan Muzaffer İcek(67), ''Hep bu marketler şeyapıyor'' Numarasını Son 3 Yılda 7. Kez Yemeye Hazır...","Temel gıda ürünlerinde KDV'nin %8'den %1'e indirilmesinin ardından iktidar cephesinin geleneksel 'Biz ekonomiyi iyi idare ediyoruz da işte hep bu marketler zam yapıyor' kampanyası da yeniden start alırken, son 3 yılda 7. kez aynı numarayı yemeye hazırlanan Muzaffer İcek(67) cephesinde heyecan bu kez daha sönük.

Akşam saatlerinde bir kez daha A Haber'de zabıtaların marketlerde fiyat etiketi denetimlerini izleyerek kendisine verilen ""Hain marketler fırsat buldukça zam yapıyor ama bakın AKP sizin için fiyatları nasıl da indirmeye çalışıyor"" mesajını başarıyla alan İcek, ""Tabii eski heyecanı var diyemem ama yine de oy verdiğim adam ülkeyi batırdı dedirtmeyecek kadar beni yine ikna ettiler. Allah razı olsun"" sözleriyle yayında ve yapımda emeği geçenlere teşekkür etti.

Bakkaldan ekmek, marketten peynir alamaz hale gelmesinin sorumlusu olarak iktidar haricinde herhangi bir kişi ve kurumu suçlamaya hala hazır olduğunu ancak özellikle son gelen elektrik ve doğalgaz zamlarından sonra işinin giderek daha zor hale geldiğini belirten deneyimli emekli, ""Açlıktan mı, soğuktan mı, yoksa bu televizyon açıkken kaç paralık elektrik yakıyor diye düşünmekten mi bilmiyorum ama bir motivasyon düşüklüğüm var. Ha yine de iyi kötü bu hain market, cehape zihniyeti, ekonomik saldırı şeylerini falan yiyorum tabii. Yemeyip napıcam? Bu yaştan sonra kendim ettim kendim buldum diyecek halim yok"" sözleriyle her şeye rağmen kararlı duruşundan taviz vermediğini vurguladı.

Oy verdiği adamın berbat tarım politikası sonucu Türkiye'nin temel gıda maddelerinin çoğunu dolarla ithal etmek zorunda kaldığını, daha berbat ekonomi yönetimi sonucu da o gıdayı almak, taşımak ve saklamak için ihtiyacı olan doları son 5 yılda 4 kat artırıp enflasyonu patlattığını bilmiyormuş gibi yapma politikasını elinden geldiğince sürdüreceğini sözlerine ekleyen İcek, yetersiz beslenme nedeniyle ölmediği ve fatura borcu yüzünden elektriği kesilmediği sürece A Haber izleyip marketlere, halcilere, dış mihraklara ve cehape zihniyetine saydırmaya devam edeceğinin teminatını verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=402208
ZT0340,Boş Baklava ve Boş Tosttan Sonra ''Boş Ekonomi Paketi'' de Piyasaya Sürüldü...,"Geçtiğimiz hafta raflarda yerini alan boş baklava ve boş tost ürünlerinin gördüğü ilgi Hazine ve Maliye Bakanlığı'nı da harekete geçirdi. Ekonomi yönetimi tarafından geliştirilen Boş Ekonomi Paketi, Bakan Nebati tarafından basına tanıtıldı.

Boş Ekonomi Paketi'nin tanıtımı için gerçekleştirilen basın toplantısında kameraların karşısına geçen Hazine ve Maliye Bakanı Nebati, vatandaşların alım gücü göz önünde bulundurularak hazırlanan paketin içeriği hakkında bilgilendirmelerde bulundu.

Gıdada %7 KDV indirimi, kameralar önünde zabıtalarla bakkal market baskını gibi en fazla bir kaç hafta işe yarayabilecek boş önlemler yanında ucuz ürünleri bulmak için zaten piyasada uzun zamandır benzerleri bulunan lüzumsuz bir uygulama içeren paketin her bütçeye uygun olacak şekilde bilinçli olarak boş tutulduğunu belirten Bakan Nebati, şunları kaydetti:

""Şimdi biz bunu istesek dolduramaz mıydık? İstesek elektrik ve benzin gibi ürünlerde indirime gidip üretici maliyetlerini düşürerek enflasyonu gerçekten indirecek bir şeyler yapamaz mıydık? Saçmasapan tarım ve ekonomi politikaları yerine mantıklı işler yapıp üretimi artıramaz mıydık? Belki. Bilemiyorum öyle şeyler yapılabiliyor mu ama o zaman paket dolu olacağı için maliyeti de ona göre yüksek olurdu. Biz burada vatandaşımızın bütçesini düşünerek hareket ettik. Dar gelirli de bu paketten yararlansın istedik...""

Boş ekonomi paketinden yararlanmak isteyen vatandaşların altın birikimlerini kamu bankalarına yatırıp bozdurmalarının yeterli olacağını belirten Bakan Nebati, ""Korkmayın ya bir şey yapmıycaz altınınıza. Gene sizin olacaklar ama bizde duracaklar. Niye diye sormayın şimdi. Size söz şu durumlar düzelsin aynısını yerine koyacağız. Hatta bir şey diyim, daha da güzel bilezik alıcaz biz size."" sözleriyle piyasalara güven veren açıklamalarda bulundu.

(XCQT3YV4W5UI Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=402098
ZT0341,Mert Yuvak(27) Sevgililer Günü Öncesi Kritik Virajda: Hediye mi Alsam Japon Kirpi Balığı’nın Dişisine Kur Yapma Dansını mı Öğrensem?,"Yaklaşan Sevgililer Günü öncesi hediye konusunu henüz bir çözüme kavuşturamayan Mert Yuvak(27) cephesinde gergin bekleyiş sürüyor. Son olarak dün akşam izlediği bir belgeselde çeşitli hayvanların aşklarını gösterme yöntemlerini mercek altına alan Yuvak, özellikle Japon Kirpi Balığı’nın ve Komodo Ejderi’nin dişilerine kur yapma danslarını oldukça etkileyici bulurken, bu ikisinden birini öğrenmekle hepsiburada’dan sipariş vermek arasında bir seçim yapması için zaman hızla daralıyor.

“Kirpi balığının dansını seçersem kollarımı çok hızlı bir biçimde çırparak kız arkadaşımın etrafında motifli çemberler çizmem gerekiyor. Kolu çırparım o kolay da deseni tutturmak biraz sıkıntılı. Neyse koskoca balık binlerce yıldır bu yolla neslini sürdürdüğüne göre bir bildiği vardır herhalde” diyen Yuvak, Komodo Ejderi’nin dansını uygulaması halinde ise olayın karakolda bitebileceği endişesiyle o seçeneğin şimdilik 2. sırada yer aldığını ifade etti.

Yuvak’a yakın kaynaklarsa üşengeçliği ve dans konusundaki yeteneksizliğiyle bilinen gencin en geç yarın akşama kadar “Neyse ya ben internetten kalpli malpli bir şeyler bakayım” sonucuna varacağına kesin gözüyle bakıyorlar. Kız arkadaşı Ezgi Esercik(27), “Bu her sene böyle orijinal bir şeyler yapıcam diye gaza gelip garip gurup işlere girmeye çalışır ama en sonunda gider hepsiburada’dan alır ne alacaksa. Neyse ki adam üşengeç de konu komşuya rezil olmuyoruz” sözleriyle bu sene de bir sürpriz beklemediğini belirtti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=402039
ZT0342,Gizemli Tarih: Tavuk Etiyle Tatlı Yapmak İlk Kimin Aklına Geldi?,"Tavuk Göğsü tatlısında gerçekten tavuk eti olduğunu öğrenen herkesin yaşadığı ilk şokun ardından sorduğu “Yaa peki tavuk etiyle tatlı yapmak ilk kimin aklına geldi?” sorusu hala yanıt aramaya devam ediyor.

İnsanlık tarihinin en gizemli vakalarından biri olan Tavuk Göğsü tatlısıyla ilgili olarak bugüne kadar “uzaylılar yapmıştır”, “tatlı yerken bile protein almaya çalışan bir badici icat etmiş”, “gezen tavuğun kazara bir muhallebi tenceresine düşmesiyle olaylar gelişmiş” gibi birçok teori ileri sürülse de, henüz somut kayıtlara dayanan sağlam bir açıklama bulunabilmiş değil.

Banvit o gizemin peşinde

Türkiye’nin en büyük beyaz et üreticilerinden biri olan Banvit de bu gizemli tatlının üzerindeki esrar perdesini aralamak için çalışan kurumlardan biri. Konuyla ilgili olarak görüşlerine başvurduğumuz Banvit İnovasyon Direktörü, şu ana kadar elde ettikleri bulgulara göre tavuk göğsü tatlısının geçmişinin yüz yıllar öncesine kadar uzandığını belirtirken, ilk mucidiyle ilgili olarak ise henüz net bir bilgiye ulaşamadıklarını ifade etti.

Tarihsel bulgulara göre o dönem Anadolu’da kümes hayvanı üretiminde aşırı bir bolluk yaşandığını ve sürekli tavuk haşlama ve ızgara yemekten sıkılan halkın değişik arayışlara girmiş olmasının kuvvetle muhtemel olduğunu söyleyen Banvit yetkilisi, şunları kaydetti:

“Büyük ihtimalle o ara çağının ötesinde bir dahi ‘dur ya şundan bir de sütlü tatlı yapayım’ diyerek bizlere bugün tavuk göğsü olarak bildiğimiz bu enfes tatlıyı armağan etti. Kim olduğunu bilmesek de geçtiğimiz günlerde yayınladığımız filmimizde kendisini anarak bir nevi saygı duruşunda bulunduk. Şahsen ben 100 yıl boyunca her gün tavuk yesem yine de tatlısını yapmak aklıma gelmez. O kafa başka bir kafa…”

Türkiye’nin böyle beyinlere her zaman ihtiyacı olduğunu da sözlerine ekleyen Banvit Ar-Ge Direktörü, “Filmde temsili olarak eşgalini verdiğimiz bu meçhul kahraman hakkında bir bilgisi olanlar lütfen bize ulaşsın. Ha ben onu tanımıyorum ama tavukla yapılacak çok acayip başka bir yemek fikrim var diyorsanız yine bize ulaşın. Belli mi olur, fikriniz tutarsa 100 yıl sonra da belki birileri sizin filminizi çeker.” sözleriyle yenilikçi beyaz et sevdalılarına kapılarının her zaman açık olduğunu belirtti.

(Bu bir reklamdır)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=401840
ZT0343,Isparta'yı -5 Derecede 48 Saat Elektriksiz Bırakan Akdeniz Elektrik Dağıtım AŞ'den Türkiye'ye Müjdeli Haber: ''Henüz can kaybı yok. Pahalı geliyorsa siz de komple şalterleri indirebilirsiniz...'',"Son 48 saattir elektriklerin kesik olduğu Isparta'dan tüm Türkiye'ye müjdeli haber  geldi. İlin elektrik dağıtımından sorumlu olan Cengiz-Kolin-Limak ortaklığı Akdeniz Elektrik Dağıtım AŞ'den yapılan açıklamada, ortalama -5 derecede ve yoğun kar yağışı altında 2 gün boyuna elektriksiz kalan Isparta'da henüz bir can kaybı yaşanmadığına dikkat çekilirken, yüksek faturalardan şikayet eden vatandaşların komple şatlerleri indirmelerinde bir sakınca görülmediği ifade edildi.

Yaşanan 48 saatlik kesintinin bir nevi deney olarak değerlendirilebileceği belirtilen açıklamada, ""Her şeyrde bir hayır var derler ya bu da öyle oldu gerçekten. -5 derecede bile henüz ne soğuktan ne açlıktan ölen olmadığına göre demek ki neymiş? O kadar da lüzumlu bir şey değilmiş bu elektrik. Bir nevi lüks tüketim bile diyebiliriz. E lüks olunca haliyle faturası da ona göre oluyor. Herkes kullanacak diye bir şey yok. Durumu olmayan kapatsın"" ifadelerine yer verildi.

Açıklamada, Isparta deneyinin son zamanlarda kamuoyundan yükselen yüksek fatura şikayetlerine en güzel yanıt olduğuna vurgu yapılırken, ""Öyle bir yaygara koparıldı ki bir ara biz bile 'acaba çok mu abarttık bu faturaları?' diye kendimizden şüpheye düşmeye başlamıştık. Ama çok şükür durumun öyle olmadığı anlaşıldı. Artık olaya, bu zamana kadar fazla ucuz olduğu için adeta ayağa düşen lüks bir ürünün hak ettiği değere sonunda kavuşması olarak bakıyoruz. 'Mecredes çok pahalı binemiyoruz' diye her gün şikayet ediyor musunuz? O zaman elektrik için de etmeyeceksiniz."" sözleriyle de vatandaşların yeni fiyat artışları için hazır olmaları gerektiği dile getirildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=401838
ZT0344,"Rapor: Mühendislik Eğitimi Artı MBA Artı Özel Sektörde Son 2 Yılı Yönetici Pozisyonunda Olmak Üzere 7 Yıllık İş Deneyimi, Markette En Ucuz Sütü Bulmak ve Gece Yatmadan Önce Kombiyi Kapatmak İçindi...","Yıldız Teknik Üniversitesi Makine Mühendisliği Bölümü'nden mezun olmasının ardından özel sektörde çalışmaya başlayan, bu arada bir MBA programına kaydolarak yüksek lisansını da aradan çıkaran Mert Tunay(32), sahip olduğu Türkiye standartlarına göre iyi diplomalar ve son 2 yılı yönetici pozisyonunda olmak üzere toplam 7 yıllık iş tecrübesinin ardından az önce fazla masraf olmasın diye kombiyi kapattıktan sonra uzun kollu sweatshirt ve içi yünlü, kalın eşofman altı kombiniyle yatak odasına doğru yol aldı.

Eve gelirken yaptığı 140 TL'lik mutfak alışverişi (domates, yeşil biber, soğan, taze fasulye, 300 gr kıyma, 1lt kola, yoğurt, süt, ekmek) ile kendisini önümüzdeki 3 gün doyurabilecek bir yemek yapmayı beceren Tunay, elektrik masrafı fazla olmasın diye tek bir lambader ışığı eşliğinde yemeğini yedikten sonra battaniye altına girerek halen sahip olduğu en önemli lüks olan Netflix'ten 3 bölüm dizi izleyip iflas etmiş bir ülkede yaşadığı ve bunların daha iyi günleri olduğu gerçeğinden bu akşam da bir şekilde uzaklaşmayı başardı.

Kariyerinde aldığı mesafeyle birlikte hayat standartları da giderek yükselen başarılı mühendis, bu şekilde yükselmeye devam ettiği sürece kırmızı çizgisi olan aylık 500 dolar gelir sınırının altına düşmeyeceğinden emin olduğunu belirtirken, bu kışı açlıktan ya da soğuktan ölmeden kapatma konusunda oldukça iddialı olduğunu da sözlerine ekledi.

2023 gibi AKP'nin gitmesi ve pandeminin etkilerinin sona ermesiyle birlikte tahminen sonraki 5 ila 10 yıl arası bir sürede Türkiye'nin toparlanabileceğine olan inancını halen koruyan Tunay, doğalgaz faturasını fazla kafaya takmadan ısınabileceği, marketlerde indirimli peynir kovalamayacağı ve en azından ayda bir kez dışarıda yiyip içebileceği aydınlık günlerin hayaliyle birazdan uykuya dalacak.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=401811
ZT0345,Normal Takvimle Girdiği 2022'den de Umudu Kesen Ezgi Yuncuk(28)'da Çin Takvimi Coşkusu: ''Oha Kaplan diyor!'',"Instagram sayesinde bugünün Çin takvimine göre yeni yıl olduğunu, üstelik o yeni yıla Kaplan yılı denildiğini öğrenen Ezgi Yuncuk(28) cephesinde umutlar yeniden yeşermiş durumda. Gregoryan takvime göre girdiği yeni yıllarda bir süredir (aşağı yukarı 27 yıldır) umduğunu bulamayan Yuncuk, daha ilk aydan pek bir şeye benzemeyeceğinin sinyalini veren 2022'den beklentisini de şimdiden ''ölmeden bitirsem yeter'' seviyesine çekmişti.

Kaplan Yılı'nın ise sadece ismi itibariyle bile insanı bir yükselttiğini belirten Yuncuk, ""Bundan öncekinin adı galiba Öküz yılıymış. Geriye dönüp bakınca hem öküz gibi zor bir yıldı hem de epey bir öküzle muhatap oldum evet. Demek ki bu Çinlilerin bir bidiğiği var. O zaman bu yıl da kaplan gibi atak bir durumlar olacak. Kükrenecek falan. Hadi inşallah"" sözleriyle şu andan itibaren günlük hayatında Çin takvimini baz aldığını ilan etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=401743
ZT0346,Son 3 Yılda 6 Kez Başkan Değiştiren TÜİK'te İhale Sistemine Geçiliyor: Enflasyon İçin En Düşük Teklifi Veren 1 Yıllığına Başkan Olacak...,"Son 3 yılda 6. kez başkan değiştirmesine rağmen hala Cumhurbaşkanı Erdoğan'ı tam olarak mutlu edebilecek rakamları açıklayamadığı anlaşılan TÜİK'te yönetimin ihale usulüyüle özelleştirilmesi için düğmeye basıldı.

TÜİK'te son olarak yıllık %80'in üzerindeki enflasyonu %36 olarak açıklamasına rağmen yeterli derecede başarılı görülmeyen eski başkanın da geçtiğimiz hafta görevden alınmasının ardından son 1 yılda 3, son 3 yıldaysa 6. kez başkan değişikliğine gidilmişti.

Konuyla ilgili olarak Ankara kulislerden gelen bilgilere göre Merkez Bankası'yla birlikte en yüksek başkan sirkülasyonunun görüldüğü kurum olan TÜİK'te bundan böyle ihale usulüyle başkan alımı yapılması için hazırlıklar son aşamaya gelmiş durumda. Yeni sistemle, her yıl sonunda açılacak ihaleyle bir sonraki yıl için en düşük enflasyon teklifini veren aday TÜİK'i 1 yıllığına yönetmeye hak kazanacak. Açık eksiltme usulüyle düzenlenecek ihaleye, üniversitelerin İşletme, İktisat ya da İstatistik bölümlerinden herhangi birinden 4 yıllık lisans diplomasına sahip olan herkes başvurabilecek.

Uzmanlarsa, ihale sisteminin hem TÜİK'te başkan sirkülasyonunu yılda bire düşürerek kurumda istikrar sağlayacağına hem de bir sonraki yılın enflasyonunun önceden belli olmasıyla piyasalara güven aşılacağına işaret ediyorlar. ""Şu anki sistemde ne 3 ay sonraki enflasyonu bilebiliyoruz ne de 3 ay sonra o enflasyonu açıklayacak olan TÜİK başkanını. Bu da haliyle bir belirsizliğe yol açıyor."" diyen ekonomist Yücel Aycanlı da ihaleye başvurmayı düşünen isimlerden.

""Tabii rakipleri de görmek lazım ama ben kendime inanıyorum. Şimdi bu Ocak Ayı'nda %10 civarı bir enflasyon çıkacak ama buna rağmen biraz uğraşsam 2022 için tek haneli enflasyon bulurum. Neticede maaş güzel, makam arabası lojmanı falan da var"" sözleriyle iddiasını ortaya koyan Aycanlı, ihaleye katılacak isimlere şimdiden başarılar dilemeyi de ihmal etmedi. .

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=401712
ZT0347,"Ekonomide Düşündüren Tablo: 1 Haftadır Evde Yatan Oksijen İsrafı(14), Günde Ortalama 30 TL'lik Doğalgaz, 25 TL'lik Elektrik Tüketiyor...","Sömestr tatilinin başlamasıyla birlikte vaktini evde YouTube'dan video izleyip mal mal yorumlar yaparak geçiren Yiğit Ercin Başoğuz(14)'un günlük enerji tüketim maliyeti can sıkıcı boyutlara ulaştı.

Oksijen İsrafı'nın sürekli evde olması nedeniyle her gün ortalama 30 TL'lik doğalgaz, 25 TL'lik de elektrik tükettiği tahmin edilirken, yüksek maliyetlerle sağlanan enerjiyi Youtube'daki video kliplerde illuminati işaretleri aramak, daha önce binlerce kere yapılmış aynı mal esprileri tekrar tekrar yapmak ve 3 yorumdan birinde ""boş yapma aq"" yazmak için kullanıyor olması krizi daha da içinden çıkılmaz bir hale getiriyor.

Başoğuz'un babası Taner Başoğuz(43), ""Eşim de çalıştığı için okul zamanı gündüz evde kimse olmuyor. Akşam herkes gelince açıyoruz. Yediği, içtiği, okul aidatı falan neyse onlara yapacak bir şey yok ama bu oğlan evde durdukça kombiyi köklemek zorunda olmak insana çok koyuyor."" derken, sömestr tatilnin bitmesini iple çektiğini de sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=401603
ZT0348,''Teknik sorunlar'' Nedeniyle Türkiye'ye Doğalgaz Satışını Durduran İran: ''Teknik olarak bedavaya gaz vermiyoruz...'',"Teknik bir sorun nedeniyle Türkiye'ye doğalgaz satışını durduran İran'dan konuyla ilgili yeni açıklama geldi. İran’ın, “teknik arıza” gerekçesiyle Türkiye’ye doğalgaz akışını 10 gün süreyle kesmesinin ardından Enerji ve Tabii Kaynaklar Bakanlığı, sanayi ve elektrik santrallerinde doğalgaz tüketimini yüzde 40 oranında kısıtlama kararı almış bunun sonucu olarak da Cumhuriyet tarihinde ilk kez bazı sanayi tesislerinde üretim durdurulmuştu.

Konuyla ilgili olarak bugün bir basın toplantısı düzenleyen İran Enerji Bakanı Reza Ardakanian, ""Ticaret dediğimiz olayda teknik olarak bedavaya bir şey satılmaz. Bu sakız da satsanız böyle doğalgaz da satsanız böyle. Orada bir sıkıntı varsa ortada teknik bir sorun olduğunu söyleyebiliriz"" derken, bu arızanın giderilmesiyle birlikte gaz akışının tekrar başlayacağının da müjdesini verdi.

Ardakanian, ""İlla bunu mekanik bir arıza şeklinde ifade etmek gerekirse vananın arasına yaklaşık bi 3.5 milyar dolar sıkışmış diyebiliriz. O yüzden vana dönmüyor ya da damat tıraşı yapan berber ağzıyla söylersek makas kesmiyor. Arkadaşlarımız o parayı çıkarmaya uğraşıyorlar. Bakalım, kısmet"" sözeriyle teknik sorunun boyutları hakkında da bilgiler paylaşırken, bu konuda Türkiye tarafı ile eşgüdüm halinde çalıştıklarını da sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=401467
ZT0349,İki Haftadır Evde Her İşe Koşturan Mert Çuvhan(30) ya Aldatıyor ya da Bitcoin'de Büyük Battı...,"Bankacı Mert Çuvhan(30)'ın 2 haftadır ev işlerinde gösterdiği üstün gayret soru işaretleri yaratmaya devam ediyor. Eşini 3 yıllık evlilikleri boyunca ilk kez bu kadar gayretli gördüğünü belirten Zeynep Çuvhan(29), ""içtiği suyun bardağını mutfağa götürmeye üşenen adam bir anda temizlik neferine dönüştü. Elinden viledası sarı bezi düşmüyor. Kesin bir haltlar yedi ama dur bakalım çıkar kokusu"" sözleriyle şüphelerini dile getirirken, şu an iki olasılık üzerinde yoğunlaştığını ifade etti.

""Bu ya beni aldatıyor ki o zaman ağzına sı.arım. Ya da Bitcoin'de söylediğinden daha da büyük battı. O zaman da miktarına bağlı olarak yine biraz ağzına sı.arım"" diyen Zeynep Çuvhan, bildiği kadarıyla eşinin zararının toplam 200-300 dolar civarında bir rakam olduğunu ancak evde yapılan işin en az 5000 dolarlık bir zararı işaret ettiğini belirtti.

Eşinin bir anda ev işlerine düşkün hale gelmesi dışında kafasının hep başka bir yerde olduğunu, arada uzaklara daldığını, sık sık cep telefonuyla meşgul olduğunu ve kendisi odaya girdiği anda telefon ekranını saklayarak da şüphe uyandırdığını söyleyen Çuvhan, ""Bunlar aldatma belirtileri de olabilr bitcoin'de batma belirtileri de. Şu aşamada hangisi olduğunu bilmek zor"" derken, iddiaların odağındaki isim olan Mert Çuvhan ise ""Abi ne alakası var yani içimden geldi yapıyorum? Yarım etsek suç etmesek suç. Gerçekten bu kadınlara yaranmak mümkün değil"" ifadeleriyle suçlamaları reddetti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=401402
ZT0350,"Kamu Bankaları, ''Elektrik Faturası Yüzünden Battım'' Demeye Utanan İşletmeler İçin de Devrede: Yüzde 300 Faizli ''Gururlu Batış Kredisi''","Yılbaşında elektriğe gelen ortalama %120'lik zamla birlikte pek çok işletme faturalar yüzünden iflas tehlikesiyle karşı karşıya kalırken, hükümetten esnaf ve sanayicileri rahatlatacak bir hamle geldi.

Kamu bankaları tarafından verilecek olan aylık %300 faizli ''Gurulu Batış Kredisi'' ile hem işletme sahiplerini ele güne karşı ""Elektrik faturası yüzünden battım"" deme utancından kurtarmayı hem de bir mucize olur da kredi geri ödenebilirse kamuya kaynak yaratmayı hedeflediklerini belirten Hazine ve Maliye Bakanı Nureddin Nebati, ""Krediyi ödeyemedik demek başka, faturayı ödeyemedik demek başka bir şey. İlki her girişimcinin başına gelebilecek normal bir talihsizlik ama ikincisi bildiğin ayıp. Adama gülerler yani"" sözleriyle yeni hizmetin duyurusunu yaptı.

Bakan Nebati, fatura yerine banka borcu yüzünden batmak isteyen girişimci ve iş insanlarına 20.000 TL'ye kadar aylık %300 faizle ''Gururlu Batış Kredisi'' kullandırılacağının müjdesini verirken, Ocak ayı elektrik ve doğalgaz faturalarından en az biriyle kamu bankalarına başvuran her işletme sahibinin bu imkandan faydalanbileceğini ifade etti.

Kendisinin de bir çorap imalatçısı olduğunu hatırlatarak,""Ekonomi hakkında bilgim evet sınırlı olabilir ama piyasada itibarın ne denli kıymetli olduğunu bilirim. Ekonomi biraz da batarken kurtardığınız gururdur. İcra memurları karşısında başın dik durabilmektir"" diyen Bakan Nebati, ""Bankadan mı haciz gelsin yoksa elektrik dağıtım şirketinden mi?"" sorusuna bugün her esnaf ve sanayicinin aynı yanıtı vereceğine dikkat çekti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=401291
ZT0351,"Dedesi Sülün Osman'a, Babası Jet Fadıl'a, Abisi Çiftlikbank'a Para Kaptıran Gökhan Uruk(26), Metaverse'den Arsa Alarak Geleneği Blok Zincir Teknolojisine Taşıdı...","Uruk ailesinde 3 nesildir süren dolandırılma geleneği, ailenin genç üyesi Gökhan Uruk(26)'un geçen hafta Metaverse'den 1000 dolar'a İstanbul Kadıköy'den arsa almasıyla birlikte blok zincir teknolojisine taşındı.

Konuyla ilgili olarak düzenlediği basın toplantısında, rahmetli dedesi Muzaffer Uruk'un 1971 yılında Sülün Osman'dan Galata Köprüsü'ünü 15.000 TL karşılığın satın alarak geleneğin ilk tohumlarını attığını belirten başarısız yatırımcı, daha sonra babası İsmail Uruk(58)'un Jet Fadıl'a 8 yıl arayla 2 kez olmak üzere toplamda 240.000 TL ve abisi Murat Uruk(32)'un da 2016'da Çiftlikbank'a 80.000 TL'sini kaptırdığını ifade etti.

Uruk, son olarak kendisinin de geçtiğimiz hafta metaverse'den 1000 dolar karşılığında İstanbul Kadıköy'de sahile yakın bir konumda 300 metrekarelik arsa aldığını açıklarken, ""Ben tabii yeni işe girdiğim için bir de şu an ülkedeki ekonomik durumlar malum fazla bir miktar kaptıramadım. 600 dolar kadar bi birikmişim vardı, 400 de annemin altınlarından bozdurarak ancak o kadar denkleştirebildim ama buna da şükür. Zaten miktardan ziyade burada sembolik anlamı daha değerli"" sözleriyle önemli olanın aile geleneğini bir şekilde sürdürmek olduğuna dikkat çekti.

Metaverse'e para kaptırmanın ayrıca önemli olduğunu vurgulayan Uruk, ""Tabii şimdi bakınca abimin Çiftlikbank vakası da internetle ilgili olduğu için modern bir dolandırılma sayılabilir ama ben işin içine kripto paralar ve blockchain teknolojisini katarak olayı farklı bir boyuta taşıdım. Çünkü gelecek burada"" derken, biraz zaman ve para ayıran herhangi birinin yaratabileceği bir oyunda muhtemelen farklı metaverser'lerde şu ana kadar en az 50 kere daha satılmış bir arsaya para vererek gelenek ve teknolojiyi bir potada erittiğini ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=401156
ZT0352,Evde Oturmaya da Dışarı Çıkmaya da Parası Yetmeyenler İçin: Tüm Yönleriyle Merdiven Boşluğu...,"Artan elektrik ve doğalgaz faturalarıyla birlikte evde hiçbir şey yapmadan oturmanın da dışarı çıkmak kadar pahalı hale gelmesiyle birlikte apartmanların merdiven boşlukları ideal yaşam alanları kimliğiyle giderek daha fazla sayıda vatandaş tarafından tercih ediliyor.

İçeriyle dışarının kesişim alanında yer alan merdiven boşlukları, barınma, aydınlanma ve ısınma ihtiyaçlarını oldukça düşük bir masrafla makul bir ölçüde karşılayarak güçlü bir fiyat/performans grafiği ortaya koyuyor.

Geçtiğimiz hafta apartman boşluğuna yerleşen Murat Çaykırı(29) da bu yeni trend sayesinde ekonomik olarak rahatlayan çok sayıda vatandaştan biri. Aynı apartmanda kiracı olarak bir evinin de bulunduğunu belirten Çaykırı, ""Tuvalet, banyo gibi ihtiyaçlarımı karşılamak ve arada üstümü değiştirmek için evi yine kullanıyorum ama onun dışında apartman boşluğundayım"" derken, bu sayede özellikle elektrik ve doğalgaz faturalarından önemli ölçüde tasarruf beklediğini ifade etti.

Evdeyken de korkudan kombiyi minimum derecede yaktığını, elektriği ise mecburi haller dışında kullanmamaya özen gösterdiğini ancak buna rağmen geçtiğimiz ay 310 TL elektrik, 430 TL de doğalgaz faturası geldiğini belirten Çaykırı, ""Zaten evin içi de aşağı yukarı apartmanla aynı ısıda gibi bir şeydi. Faturayı gördükten sonra 's.kerler böyle işi paramızla rezil oluyoruz' diyip radikal bi kararla buraya yerleştim. Şu an kombi komple vanadan ve şalterden kapalı. Bi ara gidip aboneliği de iptal ettircem. Elektrik tüketen tek alet buzdolabı. Bir de arada telefonu şarj etmek için prizi kullanıyorum. Onun dışında evle bir işim kalmadı. Artık bu kışı burada çıkarıcaz, sonrası Allah kerim"" sözleriyle yeni yaşam tarzına geçişinin öyküsünü aktardı.

Çaykırı, şu an yine aynı binada oturan 8 kişiyle birlikte mediven boşluğunda kaldıklarını ve aralarına her gün yeni dairelerin eklendiğini belirterek, artan nüfusla birlikte hem ısınmanın daha kolay hale geldiğini hem de komşuluk ve imece kültürlerini yeniden keşfettiklerini ifade etti. Genelde orta sınıf ailelerin yaşadığı 36 dairelik apartmanın adeta küçük bir köy haline geldiğini söyleyen Çaykırı, şöyle devam etti:

""Her işte bir hayır var derler ya gerçekten de öyle oldu. Yıllardır aynı binada yaşayıp da varlıklarından bile haberdar olmadığım insanlarla tanıştım. Her gün sırayla birimizin evinde çay demleniyor onu içiyoruz. Aramızda para toplayıp çekirdek alıyoruz. O akşam bir maç falan varsa bir kişinin cep telefonundan hep beraber izliyoruz. Sohbet muhabbet derken inanın vakit nasıl geçiyor anlamıyorum. Baharda işallah sitenin bahçesine domates biber falan ekerek de bu işi bir adım daha öteye taşımayı planlıyoruz. Bazen keşke ekonomimiz daha önce çökseymiş de bu güzel insanları daha erken tansıyamışım dediğim bile oluyor inanın...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=401063
ZT0353,Dünya Sağlık Örgütü'nden Türkiye'ye ''Kapanma Kararı'' Tavsiyesi: ''Parasızlıktan dışarı çıkamıyoruz demekten iyidir...'',"Koronavirüs Omicron varyantına bağlı olarak vaka sayıları 60 binlerin üzerine çıkarken, Dünya Sağlık Örgütü'nden Türkiye'ye yönelik kapanma kararı tavsiyesi geldi.

Konuyla ilgili olarak DSÖ'den yapılan açıklamada, tam da vaka sayılarının patlama yaptığı bir dönemde yaşanan ekonomik krizin bir fırsat olarak değerlendirilebileceğine dikkat çekilirken, ""Alın size mis gibi bahane. Bu caddeler, AVM'ler falan niye boş diye soran olursa halkın sağlığını korumak için kapanma kararı aldık dersiniz. Nerden baksanız ele güne karşı 'pahalılıktan millet arabasına benzin koyamaz, toplu taşımaya binemez oldu' demekten iyidir. Bunu bi düşünün siz"" ifadelerine yer verildi.

Geçtiğimiz hafta İstanbul'dan gelen görüntüler üzerine böyle bir fikir geliştirdiklerini belirten DSÖ Covid-19 teknik heyet lideri Maria Van Kerkhove, şunları kaydetti:

""Açıkçası biz o boş caddeleri falan görünce zaten Türkiye'nin kapanma kararı aldığını düşünmüştük. Sağlık Bakanlığı ile temasa geçip 'Hayırlı olsun kapanmışsınız. Keşke bize de bi haber verseydiniz' diye sitem edince kendilerinden 'Ya o iş tam öyle olmadı ama neyse' şeklinde yuvarlak bir yanıt aldık. Sonra biraz araştırınca işin aslını öğrendik. Meğer bunların paraları bitmiş. Neyse sonuçta pandemiyle mücadele adına olumlu bir gelişme. Biz ona bakarız. Aynen böyle devam...""

Hazır halkın çoğunda dışarı çıkacak para yokken alınacak bir kapanma kararının hem vatandaşlara 'Aslında istesem çıkarım ama işte yasak var' şeklinde bir avuntu malzemesi sağlayacağına, hem de Türkiye'yi koronavirüsle mücadelede örnek ülke konumuna getireceğine dikkat çeken Maria Van Kerkhove, 1-2 ay sonra benzin 20 TL olduğunda bu tavsiyeyi tekrar hatırlatacağını da sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=400860
ZT0354,"Ekonomide Ürküten Senaryo: Elektrik Faturalarını Ödeyemeyecekleri İçin A Haber-TRT-CNN Türk İzleyemeyecek Olan Emekliler, Bakkaldan Ekmek Alamaz Hale Geldiklerini Fark Edebilirler mi?","Aldıkları %25'lik zamla hem gerçek enflasyon olan %82'ye hem de TÜİK enflasyonu olan %36'ya karşı en fazla ezilen kesim olan emeklilerin bakkaldan ekmek alamayacak hale geldiklerini fark etme ihtimali hükümet kanadında endişeye neden oldu. Yüz binlerce emekli, önümüzdeki aylarda faturalarını ödeyemeyecekleri için elektriklerinin kesilmesi tehlikesiyle karşı karşıya kalırken, ''Bu insanlara A Haber-TRT-CNN Türk izletemezsek ekonominin şahlandığını nasıl anlatacağız?'' sorusuna yanıt arayışları sürüyor.

Konuyla ilgili olarak bir basın toplantısı düzenleyen Enerji Bakanı Fatih Dönmez, Türkiye'nin enerjide büyük ölçüde dışa bağımlı olmasının bir sonucu olarak dövizdeki artışın direkt elektrik ve doğalgaz faturalarına yansıdığını belirterek, geçtiğimiz günlerde elektriğe gelen yüzde ortalama %90'lık zammın devamının da gelebileceğini ifade etti.

''Bu milleti A Haber'siz bırakmayacağız''

''Gıda ve diğer ürünlerdeki fiyat artışlarıyla birlikte maalesef bir çok vatandaşımızın önümüzdeki aylarda elektrik faturalarını ödeyememe riskiyle karşı karşıya olduğunun farkındayız. Gerçi doğalgazı da ödeyemeyecekler gibi duruyor ama o bir şekilde battaniyeyle falan halledilir. Elektrik şu an çok daha kritik bir mevzu. Allah'ın izniyle soğuktan ve açlıktan ölmezler diye umuyoruz ama en azından sağ kalanları A Haber'siz bırakmamak için ne gerekiyorsa yapacağız'' sözleriyle emeklileri rahatlatacak mesajlar veren Bakan Dönmez, bu doğrultuda Bakanlık bünyesinde oluşturulan kriz masasının gece gündüz demeden çözüm arayışlarını sürdürdüğünü de sözlerine ekledi.

Televizyonlarının çalışmaması nedeniyle A Haber, TRT ve CNN Türk gazında yaşanacak kesintinin sosyal bir çöküntüye neden olabileceği, şu an ''ekonomik savaş veriyoruz, yedi düvele meydan okuyoruz ama az kaldı şahlanıcaz. Biraz daha dişinizi sıkın'' gazıyla durumu idare eden vatandaşların ''Lan ben bu yaşa kadar ne krizler ne sıkı yönetimler gördüm, niye ilk defa cebimdeki para bu kadar az geliyor? Niye ucuz ekmek için bu yaşta, kışın ayazında kuyruğa giriyorum?'' gibi sorular sormaya başlayabilecekleri konusunda çeşitli sivil toplum kuruluşlarından gelen uyarıları büyük bir ciddiyetle ele aldıklarını vurgulayan Bakan Dönmez, şöyle devam etti:

''Arkadaşlarımızla birlikte bu konuda neler yapılabileceğini enine boyuna konuşuyoruz. İlk aklımıza gelen çözüm, elektriği kesilen hanelere sadece haber ve dizi saatlerinde geçici olarak elektrik verilmesi. Bu konuda enerji dağıtım şirketleriyle görüşmelerimiz sürüyor. Eğer orada bir anlaşmaya varamazsak belediyeler aracılığıyla yine bu programların dev perdelerde yayınlanarak mahallece hep beraber izlenmesi şeklinde de bir çözüme gidilebilir. Eskiden böyle yazlık sinemalar falan olurdu ya onlar gibi düşünün. Vatandaşlarımız hem gazlarını düzenli olarak almaya devam edecekler hem de hoş bir nostalji yaşayacaklar. Ama o da kışın biraz sıkıntı olacak gibi. Gerçi evlerin içi daha soğuk olacağı için o kadar da büyük sorun olmayabilir. Neyse ya  bulucaz bakalım bir yolunu. Allah büyük...''

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=400721
ZT0355,Zincir Marketler Birliği'nden Hükümete Çağrı: ''Dolar düştü zamları geri alın!'',"Yeni yılla birlikte elektrik ve doğalgaz başta olmak üzere pek çok ürün ve hizmete yapılan fahiş zamlara bir tepki de Türkiye Zincir Marketler Birliği'nden geldi.

Konuyla ilgili olarak yapılan açıklamada döviz kurlarının bir ay önceki seviyesine düştüğü bir ortamda elektrik, doğalgaz, akaryakıt, köprü ve otoyol geçiş ücretleri başta olmak üzere gelen zamların izaha muhtaç olduğuna vurgu yapılarak ""Biz %50 indirim beklerken elektriğe %50 zam geldi. Bu kadar dükkan ne yakıyor diye soran yok. Mum ışığında mı hizmet vereceğiz? Dolapları üfleyerek mi soğutacağız?"" sözleriyle hükümete tepki gösterildi.

Dolar düşmesine rağmen yapılan zamların zincir marketlere yönelik bilinçli bir yıpratma girişimi olarak değerlendirildiği belirtilen açıklamada, ""Derhal hem Aralık ayında gelen zamların hem de 1 Ocak itibariyle yapılan zamların geri alınmasını bekliyoruz. Aksi halde fahiş fiyat artışlarıyla ekonomimize bilinçli saldırıda bulunan tüm kurumlara karşı boykot dahil olmak üzere her türlü önlemi alacağımızdan kimsenin kuşkusu olmasın"" ifadelerine yer verildi.

Dolar artarken her gün zam yapıp etiket değiştiren akaryakıt istasyonları, elektrik dağıtım firmaları ve doğalgaz şirketlerinin şimdi aynı hızda yaptıkları zamları geri almalarını beklediklerini aksi takdirde serbest piyasanın sopasını kullanmaktan çekinmeyeceklerini vurgulayan Zincir Marketler Birliği, pazartesiden itibaren de bu firmalara karşı denetimleri sıklaştıracaklarını bildirdiler.

Kurulacak olan özel zabıta ekiplerinin her gün elektrik dağıtım firmalarını, akarkayıt istasyonlarını, doğalgaz şirketlerini ve köprü ve otoyol gişelerini denetleyeceği belirtilen açıklamada, fahiş fiyat uyguladığı tespit edilenlere en üst sınırdan ceza kesileceği de net bir dille ifade edildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=400591
ZT0356,Ankara'da Kamu Kurum ve Kuruluşlarını ''Kılıçdaroğlu yarım saate sizi ziyarete geliyor'' Diye Arayıp Fahiş Fiyattan Zincir ve Asma Kilit Satan Çete Çökertildi...,"CHP Genel Başkanı Kemal Kılıçdaroğlu'nun kamu kurum ve kuruluşlarına yaptığı ziyaretler öncesi alınan önlemleri suistimal ederek dolandırıcılık yapan Zincir Çetesi, Ankara Emniyeti'nin nefes kesen operasyonuyla çökertildi.

TÜİK'in ardından son olarak Milli Eğitim Bakanlığı'nın da kapısına zincir vurmasıyla sonuçlanan ziyaretlerin ardından harekete geçen çetenin, diğer kamu kurumlarını arayarak ""Kılıçdaroğlu yarım saate size geliyor"" şeklinde asılsız ihbarda bulunduğu ve hemen ardından ellerindeki zincir ve asma kilitleri zor durumdaki kuruluşlara fahiş fiyattan sattıkları belirlendi.

Ankara Emniyet Müdürlüğü Organize Suçlar Şubesi tarafından gerçekleştirilen operasyonda çete üyeleri Y.T(47), S.A(36), M.N(52), H.S(51) ve C.E(42) kıskıvrak yakalanırken, piyasa değeri yaklaşık 35.000 TL olan çok sayıda zincir ve asma kilit ele geçirildi.

Zanlılar, emniyette verdikleri ilk ifadede suçlamaları reddederlerken, çete lideri olduğu iddia edilen M.N(52) ""Bize o şekilde bir duyum geldiği için devletimizin kurumlarını uyarmak maksadıyla böyle bir işe giriştik. Kesinlikle kötü bir niyetimiz yoktu. Devletimize sahip çıkmak ne zamandan beri suç oldu?"" sözleriyle iftiraya maruz kaldıklarını ifade etti.

Yaptıklarının dolandırıcılık olmadığını ve Kılıçdaroğlu'nun o gün gelmese bile nasılsa bir ara  geleceğini belirten Y.T(47) ise ""Bugün piyasada iyi bir zincirin metresi 200 TL'den başlıyor. Asma kilitler ha keza iyisi 300'den aşağı değil. Biz sadece orada ufak bir kar payı ile bu ihtiyaçları temin ettik. O kar da yani sattığımız malı yerine koyabilmek için. Yoksa biz bi şey kazanmıyoruz. Sayemizde şu an 20'den fazla kurum bu ziyaretlere hazır hale geldi.""diyerek, teşekkür beklerken gördükleri bu muamelenin kendilerini yaraladığını dile getirdi.

(Abdul Muhalif Efendi Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=400474
ZT0357,Doların Yeniden 13 TL Seviyelerine Çıkması Üzerine Merkez Bankası Piyasalara Malatya Halay Ekibiyle Müdahale Etti...,"Geçtiğimiz haftaki sert düşüşün ardından son 2 gündür toparlanarak tekrar 13 TL'yi geçen ABD dolarına Merkez Bankası'ndan müdahale gecikmedi. Bu öğleden sonra piyasaya ilk etapta 1'i halay başı olmak üzere 10 kişilik Malatya halay ekibini sürerek Dolar'ın ateşini düşürmeye çalışan Merkez Bankası, rezervlerinde başka yörelerden de yeterli sayıda halay ekibi bulunduğunu açıklayarak piyasalara güven verdi.

TCMB Başkanı Şahap Kavcıoğlu tarafından yapılan açıklamada, yapılan incelemeler sonucu geçtiğimiz hafta yaşanan düşüşün Merkez Bankası'nın 7 milyar dolarlık döviz satışından değil sabah saatlerinde devreye giren Malatya halay ekibinden kaynaklandığının anlaşıldığı belirtilerek, ekonomide moral faktörünün önemine dikkat çekildi.

""Halay sebep, döviz kuru sonuçtur""

""Tabii bizim kamu bankaları üzerinden yaptığımız 7 milyar dolarlık satışının da ufak bir etkisi olmuştur ama esas olayı bitiren halaydı.Halaymış yani biz de yeni fark ettik. Zaten önceden bilsek boşuna borç olarak aldığımız dolarları yakmazdık. Neyse geç olsun güç olmasın"" denilen açıklamada, dolar düştüğü için halay çekildiğini iddia eden klasik ekonomi teorilerinin tam aksine, halay çekildiği için doların düştüğü ifade edildi.

""Halay sebep, döviz kuru sonuçtur"" olarak özetlenebilecek yeni ekonomik modele göre piyasalara yön vermeyi sürdüreceklerini belirten Kavcıoğlu, ""Bu kez acil bir durum olduğu için Malatya Valiliği'mizden ilk etapta 10'ar kişilik 5 adet halay ekibiyle birlikte 3'er tane de davulcu ve zurnacı talebinde bulunduk. Kendileri de sağolsunlar bizi kırmayıp hemen yolladılar. Ancak ilerleyen süreçte kendi yetiştirdiğimiz halay ekipleriyle bu konuda Merkez Bankamızı güçlendirmeyi sürdüreceğiz"" derken, 2022 yılında öncelikli hedeflerinin tüm personeli halay kursuna yollamak olduğunun da bilgisini paylaştı.

(delisoru Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=400432
ZT0358,Süt Fiyatlarına Müdahale İçin Ahır Basacak Ticaret Bakanlığı'na Bağlı Özel Tim Basına Tanıtıldı...,"Yüzde 100'ü aşan gıda enflasyonuyla dünyada 1. durumda olan Türkiye'de serbet piyasaya sopayla müdahale ederek fiyatları düşürme mücadelesi hız kesmeden sürüyor. Son olarak Ticaret Bakanlığı bünyesinde oluşturulan Enflasyon Acil Müdahale Timi bugün basına tanıtılırken, Tim'in ilk hedefi süt fiyatlarını manipüle eden büyükbaş hayvanlar olarak açıklandı.

Bir kaç yıl önce patates ve soğan fiyatlarındaki artışa patates ve soğan depolarını basarak müdahale etmesinin ardından şimdi de zabıtalara market bastırarak enflasyonla mücadele eden hükümet, istediği sonucu alabilmek için bu kez işi daha sıkı tutuyor. Tim'in tanıtımı için düzenlenen basın toplantısında ""Bugüne dek acemiliğimize geldiği için maalesef biraz geç kaldık ancak bu hatamızdan ders çıkarmayı da bildik. Bundan sonra daha ürün markete gelmeden erken mühadeleyle pahalılığı bitiriceğiz"" diyen Ticaret Bakanı Mehmet Muş, gıda enflasyonunun kökünü kurutmaya kararlı olduklarını vurguladı.

Konuşmasında, yaşanan gıda enflasyonunun rezalet tarım ve ekonomi politikalarının değil, bir takım hain lobiler, dış güçler ve para kazanma peşindeki üretici, esnaf ve toptancıların suçu olduğunu bir kez daha vurgulayan Muş, ""Sayın Cumhurbaşkanımızın talimatıyla bundan sonra hangi ürünün fiyatı arttıysa direkt gidip kaynağını kurutacağız. Ayçiçek arttıysa ayçiçek tarlası, zeytinse zeytin bahçesi, sütse gidip anında ahırları basacağız"" sözleriyle fahiş fiyatla mücadelede kararlılık vurgusu yaptı.

Basın toplantısının ardından temsili olarak bir baskın gerçekleştiren tim, sütlerini piyasaya yüksek fiyatla sürmek suretiyle hükümeti devirmeye hazırlanan çok sayıda büyükbaş hayvanı kısa sürede etkisiz hale getirerek izleyenlerden tam not aldı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=400333
ZT0359,BÖRÜ 2039 Fragmanındaki FSM Köprüsünün Yıkılma Sahnesi Soru İşaretlerine Neden Oldu: ''Ya bizimkiler sonunda özel efekt yapmayı öğrendi ya da... Lan? Köprü?!'',"28 Aralık’ta yayına girecek olan BluTV’nin yeni dizisi BÖRÜ 2039, etkileyici fragmanıyla “Oha! Türkiye’de böyle işler de yapılabiliyor muymuş?” dedirtirken, FSM köprüsünün yıkılma sahnesi ise soru işaretlerine neden oldu.

Dizinin tanıtım fragmanında yer alan yıkılmış haldeki FSM köprüsünün fazla gerçek durması nedeniyle şüphelen vatandaşlar, köprünün hala yerinde durup durmadığını kontrol etme ihtiyacı duyarlarken, yetkililer her gün yüzlerce kişinin FSM köprüsüne gelerek “Ohh neyse ya efektmiş” dedikten sonra rahatlayarak geri döndüğünü açıkladılar.

FSM’de gişe memuru olarak çalışan Yiğit Kencek(26), ""BÖRÜ 2039 tanıtımını izleyen soluğu burada alıyor. Sürekli olarak birilerine ‘merak etmeyin ya bir şey yok. Sapasağlam duruyor köprü’ diye açıklama yapmak durumunda kalıyoruz. Esas dizi başlayınca ne yapıcaz onu hiç bilmiyorum” diyerek yaşadıkları mağduriyeti aktardı

Kendisinin de sıkı bir Börü hayranı olarak fragmanı çıkar çıkmaz izlediğini ve köprüyü ilk o halde görünce şok olduğunu belirten Kencek, “Vatandaş da haklı bir yerde. Bu kadar iyi özel efekte alışık değil bünyemiz. Benim bile ilk aklıma gelen şey ‘Ya bizimkiler de sonunda bu işi öğrendi ya da geçmiş olsun. Gitti senin iş Yiğit’ olmuştu.” derken, tanıtımlara “Bu dizinin yapımında hiçbir köprüye zarar verilmemiştir” şeklinde bir mesaj konmasının yerinde olacağını ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=400284
ZT0360,"''Gerekirse Ağaç Kabuğu Kemireceğiz!'' Açıklamasıyla Eli Yükseltecek Saray Ünlüsü İçin Bahis Oranları Açıklandı. Orhan Gencebay: 1.1, Alişan: 1.15, Yavuz Bingöl: 1.18...","Hülya Avşar'ın ''gerekirse her gün simit yiyeceğiz'' açıklamasının ardından bugün Ahmet Özhan'dan gelen ''gerekirse 1 ekmek yerine yarım ekmek yiyeceğiz'' teklifiyle rekabetin kızıştığı Saray Ünlüleri Ligi'nde gözler ''gerekirse ağaç kabuğu kemireceğiz'' açıklamasını yapacak isme çevrildi...

Geçimlerini TRT programları ve yakınlarına bahşedilen devlet ihaleleriyle sürdüren çok sayıda ünlünün mücadele ettiği Saray Ünlüleri Ligi'nde, Türkiye'nin içinden geçtiği ekonomik buhran nedeniyle rekabet iyice kızışırken, yarışmacılar da küçülen pastadan pay kapabilmek için artık adeta tekmeye kafa uzatan bir motivasyonla sahaya çıkıyorlar.

Son olarak ligde uzun zamandır varlık gösteremeyen Ahmet Özhan, Hülya Avşar'dan gelen günlük 1 simit teklifini yarım ekmeğe düşürerek efsanevi bir geri dönüşe imza atarken, her an birilerinden gelecek ""gerekirse ağaç kabuğu kemireceğiz"" açıklaması için nefesler tutulmuş durumda.

Saray'daki yerlerini sağlamlaştırmak için halkın gerekirse ne yiyeceğini açıklama yarışına giren her biri minik birer servet sahibi ünlüler ve bu akşam açıklanan bahis oranları ise şöyle:

Orhan Gencebay: 1.1

Yavuz Bingöl: 1.15

Alişan: 1.18

Hülya Koçyiğit: 1.4

İbrahim Tatlıses: 1.6 (""Her gün etsiz çiğ köfte yiyeceğiz"" oranı: 1.1)

Şükriye Tutkun: 1.7 (Bu çoktan demiş ama kimse sallamamış olabilir. Kontrol edilecek)

Engin Altan Düzyatan: 2.1

Tuğba Ekinci: 2.2

Hakan Ural: 2.3 (Bizzat canlı yayında ağaç kemirme oranı: 1.15)

Demet Akalın: 2.5 (İcra micra durumlarına bağlı olarak 1.5'e düşebilir)

Devlet Bahçeli: 3 (Bunun ""halkı ağaç kabuğu kemirecek hale düşürdük"" itirafı olduğunu fark edebilir. Etmeye de bilir. Sürprizlere açık)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=400253
ZT0361,"Hazine ve Maliye Bakanı Nebati, Ekonomide ''Çin Olmadan Fakir Çarpma'' Modeline Geçildiğini Duyurdu...","Bugün yaptığı ''Büyük finansörler Türkiye'de bu işlerin döndüğünü bilir, çarpılan küçük yatırımcı oldu'' açıklamasıyla bir kez daha dikkatleri üzerine çeken Hazine ve Maliye Bakanı Nureddin Nebati, ekonomide ''Çin olmadan fakir çarpma'' modeline resmen geçildiğini duyurdu.

1 aydır faiz indirimleriyle ve ""Yüksek kurla Çin olucaz, bi de ayrıca nas var yani"" söylemleriyle suni bir şekilde şişirilen kurları, pazartesi gecesi gerçekleştirilen operasyonda yapılan örtülü yüksek faiz artırımı, Merkez Bankası'nın 7 milyar dolar bozdurması, bankacılık sistemlerinin kilitlenmesi ve alım-satım makaslarının anormal bir şekilde açılmasıyla %30 civarında düşerken, birikimini korumak için mecburen dövizde olan milyonlarca vatandaşını başarılı bir şekilde silkeleyen hükümette yüzler gülmeye devam ediyor.

Bugün düzenlediği basın toplantısında yine ışıltılı gözleriyle dikkat çeken Bakan Nebati, Türkiye'nin tamamen kendisine ait yeni ekonomik modelin vatandaşlara hayırlı olmasını dileyerek ""O değil de arkadaş nasıl da hepiniz tufaya geldiniz ya ahahahashah"" sözleriyle çevresine bir kez daha neşe saçtı.

Yapılan operasyon için tuzak benzetmesinin haksızlık olacağını belirten Nebati ""Yastık altındaki döviz ve altınlarınızı ekonomiye kazandırmışsınız gibi düşünün. Siz zahmet etmeyin diye biz sizin yerinize kazandırdık işte. Bir şey diycem yanlış anlamayın ama siz zaten o parayı ya çarçur ederdiniz ya da yasal olmayan bir dolandırıcıya kaptırırdınız. Bırakın bari kullanmayı bilen birilerinde dursun. Neticede emaneti ehline verdiniz. Kendinizle ne kadar gurur duysanız azdır"" derken, kimsenin zarardayım diye üzülmemesi gerektiğini ifade etti.

""Çin olmadan fakir çarpma"" modelinin finansmanına katkıda bulunan tüm vatandaşlara yürekten teşekkür eden Bakan Nebati, önümüzdeki süreçte zenginlerin kur farkını ödeme konusunda da aynı başarı ve azmin sürmesi temennisinde bulunarak açıklamalarına son verdi.

(gaal Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=400161
ZT0362,"Türkiye, Dolar'ın 1 Ay Önceki Seviyesine İnmesinin Ardından Fiyatların da 1 Ay Önce ''Oha her şey çok pahalı!'' Dediği Seviyeye İnmesini Bekliyor...","Pazartesi akşamı açıklanan 'TL hesaplarına dolara endeksli faiz uygulanması'' kararı ve Merkez Bankası'nın 7 milyar dolarlık yüklü döviz satışıyla birlikte Dolar'ın 1 ay önceki seviyesine inmesinin ardından Türkiye'de umutlu bekleyiş sürüyor: ""Fiyatlar da geçen ay 'Oha çok pahalıymış' diyip ürünü tekrar rafa koyduğumuz seviyelere iner mi?""

""Neticede kur yüzünden bu kadar pahalandıysa, kur düşünce fiyatların da anında düşmesi lazım"" yönündeki beklentilerini sosyal medyada dile getiren vatandaşlardan bazılarının görüşleri ise şöyle:

Nebahat Çayazcılar(56): Emekli maaşımla daha geçen ay etin kilosunu 80 liradan alamıyorken şu an 95 liradan alamıyorum. Hadi diyelim tam eski fiyata düşmüyor ama benim bunu en azından 90 liradan alamamam lazım. Devletimizin bir an önce bu duruma el atmasını istiyorum.

Egemen Sayrıcı(25): Allah korusun cep telefonum bozulsa şu an yenisini almam aşırı derecede imkansız. 1 ay önce normal düz imkansızdı. O günlerin bir an önce geri gelmesini diliyorum.

Bahadır Semeler(42): Öncelikle benzin fiyatlarının düşmesini bekliyorum. Daha 1 ay önce depoyu doldururken ""Anasını s.kym sanki jet yakıtı alıyoruz"" diye başlayıp uzun uzun küfredebiliyordum. Şu an daha kısa küfrediyorum çünkü sıkıldım. Hevesimizi de öldürdüler...

Gizem Çuhuday(32): Çocuklara süt alırken ucuzunu bulmak için 10 tane market geziyorum. 1 ay önce böyle değildi. 7 hadin bilemedin 8. markette yeterince kalitesiz bir süt bulabiliyordum. Keşke yine o günlere dönebilsek.

Muzaffer Şekelci(63): Öncelikle bu ekmek fiyatlarının 1 ay öncekine düşmesi lazım. Gerçi o zaman da halk ekmek kuyruğunda bekliyordum ama havalar daha bu kadar soğumamıştı. Fiyatlar düşmeyecekse de en azından meteorolojinin dolar 12'yken olan havayı geri getirmesi gerekir. Buradan Cumhurbaşkanımıza sesleniyorum.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=400102
ZT0363,"Geçtiğimiz Hafta Asgari Ücretin 380 Dolar'dan 270 Dolar'a Çıkmasını, Bu Hafta da Dolar'ın 7 TL'den 11.5 TL'ye Düşmesini Kutlayan AK Parti, Matematiğe Karşı Verdiği Kurtuluş Savaşında Destan Yazmaya Devam Ediyor...","Geçtiğimiz hafta asgari ücreti 1 yıl içinde 380 Dolar'dan 270 Dolar'a çıkararak önemli bir başarıya imza atan AK Parti, dün de sene başında 7 TL olan Dolar'ı 11.5 TL seviyesine kadar düşürerek matematiğe karşı verdiği destansı kurtuluş savaşında yeni bir zafer daha elde etti...

Dün akşam Cumhurbaşkanı Erdoğan'ın açıkladığı ""TL mevduatlara dövizdeki artış miktarı kadar faiz garantisi (kısaca ""faiz artışı)"" kararının ardından kamu bankalarının kendi aralarında yaptığı yüklü döviz satışlarıyla birlikte Ocak ayında 7, daha 3 ay önce de 8.5 TL olan ABD Doları hızlı bir şekilde 11.5 TL seviyelerine düşerken, AK Parti camiası da matematik karşısında sahadan bir kez daha başı dik ayrılan taraf oldu.

Türkiye'nin geri kalanıyla birlikte tüm dünyanın da şaşkınlık ve hayranlıkla izlediği mücadelede iktisatın ardından matematiğe de haddini bildirmenin gururunu yaşayan partililer, bu anlamlı zaferi bir kez daha ""Geleneksel Ekonomik Şahlanış, Büyük Oyun Bozma ve Siz Kimsiniz Ya Şenlikleri""nde kurtlarını dökerek kutladılar.

""AKP'ye kurulan 5000 yıllık sinsi tuzak: Matematik""

Cumhurbaşkanı Erdoğan'ın ""Bize gerek iktisat bilimi gerekse de mantık, neden-sonuç ilişkisi ve temel matematik bilgisi adı altında pranga vurmaya çalışan şer odaklarına ve onların yerli işbirlikçilerine dün de teslim olmadık, bugün de teslim olmayacağız"" mesajıyla start alan şenliklere, A Haber'in hazırladığı ""Türkiye üzerinde oynanan faiz ve dolar oyununu Cumhurbaşkanımız nasıl her ikisini de yüzde yüz artırarak boşa çıkardı?"", ""İki rakamdan hangisinin büyük hangisinin küçük olduğuna kim karar veriyor? Vesayetin kodları"" ve ""AKP'ye kurulan 5000 yıllık sinsi tuzak: Matematik"" adlı belgesellerin gösterimiyle devam edildi.

Kağıt aşırı pahalandığı için sahte dolar yakma etkinliğinin iptal edilmesi bu yılki şenliklerin biraz buruk geçmesine neden olsa da, dün öğlen saatlerine kadar yüksek kur-düşük faiz politikasıyla Türkiye'nin yeni Çin olacağını iddia eden yandaş gazeteciler, ''Doların düşmesinin birilerini nasıl kudurttuğu'' temalı yazılarıyla kalabalığı coşturmayı bildiler. Twitter, instagram ve ekşisözlük gibi mecralarda görev alan troller ise yine gelenekselleşen ''Dolar yükselirken bağıranların şimdi niye sesi çıkmıyor?!'' başlıklı piyesleri ve dans gösterileriyle izleyenlere hoşça vakit geçirttiler.

Şenliklerin süresi, katılımcıların önemli bir kısmı sabah erken saatlerde ekmek kuyruğuna girmeleri gerektiği için bu kez geçtiğimiz yıllara göre biraz daha kısa tutulurken, doların 25 TL'den 20 TL'ye düşeceği bir sonraki şenliğin çok da uzak bir tarihte gerçekleşmeyecek olması ise teselli oldu.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=400040
ZT0364,"Turizm ile Hazine ve Maliye Bakanlığı'ndan Ortak Çalışma: Balkanlardan Gelen Turistler ''Keyfinize bakın, biz battık'' Maskeleriyle Karşılanacak...","Türkiye'nin yaşadığı ekonomik çöküşü fırsata çevirmek için harekete geçen Turizm Bakanlığı, Hazine ve Maliye Bakanlığı ile birlikte ortak bir projeye imza attı. TL'nin son 2 ayda %100'e yakın değer kaybetmesiyle birlikte patlayan enflasyon, temel gıda ve temizlik ürünleri başta olmak üzere bir çok ürünü Türkiye Cumhuriyeti vatandaşları için giderek satın alınması daha da imkansız hale getirirken, döviz bazında sudan ucuz hale gelen piyasa, turistler için Türkiye'yi bir cazibe merkezi haline getirdi.

Özellikle sınır komşusu Bulgaristan vatandaşlarının Edirne'ye düzenlediği alışveriş turlarının ardından harekete geçen Turizm Bakanlığı, gelen turistlerin memnuniyet düzeyinin artırılması için önemli bir projeye imza attı. Edirne'nin pilot bölge seçildiği proje kapsamında esnafa ve market çalışanlarına ""Enjoy, we've gone bankrupt"" (""Keyfini çıkarın, biz battık"") yazılı maskeler dağıtılırken, projenin tanıtımını Turizm Bakanlığı Sözcüsü Rıfat Ahrazgil gerçekleştirdi.

İngilizce'nin yanında Bulgarca, Yunanca, Makedonca, Arnavutça, Hırvatça, Boşnakça ve Sırpça gibi yakın coğrafydaki diğer dillerde de hazırlanan maskelerin dağıtımının önümüzdeki hafta içinde tamamlanacağını belirten Ahrazgil, ""İlk etapta hedefimiz Balkan coğrafyasındaki ülkeler. Çünkü bunların tamamı hem artık bizden daha zengin, hem de hala ucuz alışveriş için 150-200 kilometre yol yapmaya üşenmeyecek kadar fakirler. Yani Avrupa'nın fakirleri ama bizim için zenginler işte"" derken, hedeflerinin Türkiye'nin ekonomik çöküşüyle birlikte coğrafi konumunu da bir avantaja çevirmek olduğunu dile getirdi.

""Allah'ın bildiğini kuldan saklamaya gerek yok""

""Evet battık, büyük ihtimalle Ocak'tan sonra daha da batacağız. Allah'ın bildiğini kuldan saklamanın bir alemi yok. Bizim artık bu vakitten sonra bu batışı nasıl avantaja dönüştürebileceğimize bakmamız lazım."" diyen Ahrazgil, dağıtılan maskelerle hem gelen turistin aklında 'lan böyle de bunların durumundan yararlanıp mallarını yağmalıyor gibi oluyoruz ama ayıp mı ediyoruz acaba?' şeklinde bir soru işareti varsa onu ortadan kaldırmak hem de covid'e dair endişelerini gidermek olduğunu da sözlerine ekledi.

Ahrazgil, projeye muhalefetten gelecek itirazlara da şimdiden hazır olduklarını belirtirken, ""Yazın buna benzer bir şey yapalım deyince kıyameti koparmışlardı. Şimdi de bekliyoruz kesin 'Vay efendim milletimiz alamıyorken gelen turistler yağmalıyor siz de bundan utanıyorsunuz' falan diye üzerimize gelecekler. 1.'si daha utananacak bir halimiz mi kaldı? 2.'si ee ne yapalım yani milletimiz alamıyor diye ortada mı kalsın mallar? Birinin alması lazım işte. Üstelik alanlar da yabancı değil ha. Bulgar, Makedon, Arnavut falan. Çok değil daha 150 yıl önce bunlar da bizim milletimizdi. Ne yapalım, geçmişimize sırt mı çevirelim?"" sözleriyle olumsuz eleştirilere kulaklarını tıkarayak vatandaşa hizmete devam edeceklerini ifade etti.

( Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=399916
ZT0365,"Bulgaristan İçişleri Bakanlığı, +90 Ülke Kodlu Numaralardan Gelen ''Pasaport için 500 Euro lazım'' Şeklindeki Aramalara Karşı Vatandaşları Uyardı...","Bulgaristan İçişleri Bakanlığı, son günlerde yoğunluğunu artıran +90'lı telefonlardan gelen çağrılara karşı vatandaşları uyardı. Özellikle Kasım ayından itibaren +90'lı telefon çağrılarıyla ilgili şikayetlerin katlanarak arttığını belirten Bakan Boyko Rashkov, arayanların genelde ""Pasaport için 500 Euro'ya ihtiyacım var, uçak bileti için 200 Euro lazım"" gibi talepler bulunduklarını ifade etti.

Vatandaşların bu telefonları kesinlikle açmamaları ve numarayı engellemeleri gerektiğini altını çizerek vurgulayan İçişleri Bakanı Rashkov ""Niyetleri sizden para sızdırmak olsa o kadar mesele değil. Yazıktır neticede atın bir kaç yüz Euro başınızın gözünüzün sadakası olsun derdim ama maalesef durum daha ciddi"" derken, arayanların çoğununun dolandırıcı değil, aksine gerçekten de o parayla Bulgaristan'a gelmeye çalışan Türkiye Cumhuriyeti vatandaşları olduğunu belirtti.

Rashkov, ""Valla orada durum şu an 'kaçan kurtulur' modunda. Ocak'tan sonra daha da beter olacak gibi görünüyor. Vize almayı başardıkları gün direkt kapınızda biterler. Ondan sonra uğraşır durursunuz"" sözleriyle halkı uyarırken, son olarak şunları kaydetti:

""Diyelim hadi parayı yolladınız, en azından adınızı, adresinizi vermeyin. Sahte isim söyleyin. Ayrıca buradan hafta sonları Edirne'ye alışveriş için giden vatandaşlarımıza da bir hatırlatmada bulunmak istiyorum. Dönüşte arabanızın bagajını mutlaka kontrol edin. Araçta fazla yolcu var mı diye tekrar tekrar sayın. 2 haftadır bu şekilde 100 kadar kaçak yolcu yakaladık. Soruyoruz kim bu diye, Edirne'de alışveriş yaptığım marketin tezgahtarıydı. Ne ara binmiş araca haberim yok diye yanıt veriyor vatandaşımız. Böyle olmaz, dikkatli olacaksınız...""

(Windows Usta Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=399885
ZT0366,"Türkiye İşverenler Sendikası, Yüksek Lisans Mezunu, İngilizce Bilen ve En Az 2 Yıl İş Tecrübeli Adaylara Teklif Edilecek ''İşinize Gelirse'' Ücretinin de Net 4250 TL'ye Çıkarıldığını Açıkladı...","2022 yılı için net asgari ücretin 4250 TL olarak belirlenmesinin ardından işverenlerin önümüzdeki yıl nitelikli personel alımlarında adaylara önerecekleri 'İşine gelirse' ücretleri de netleşti.

Konuyla ilgili olarak Türkiye İşverenler Sendikası(TİSK)'den yapılan açıklamada, 2022 yılında özel sektörde, üniversiteden yeni mezun adaylara yönelik 'Gel 2800 TL'ye başla' uygulamasında rakamın 3150 TL'ye yükseltilerek gözle görülür bir iyileştirme yapıldığı belirtilirken, en az 2 yıl tecrübeli, en az 1 yabancı dil bilen ve tercihen yüksek lisans mezunu adaylara teklif edilecek rakamda ise asgari ücret seviyesinin korunacağı ifade edildi.

5 yıldan sonra her yıl için 250 TL

Buna göre mühendislik, mimarlık, işletme, diş hekimliği, eczacılık ve eğitim fakültesi gibi bölümlerden mezun olup sektöründe en az 2 en fazla 5 yıl iş tecrübesi olan adaylara şirketler tarafından önerilecek yeni rakam net 4250 TL olurken, 5 yıl ve üzeri iş tecrübesine sahip adaylara da her yıl için 250 TL daha fazla teklifte bulunulacak.

Yeni asgari ücretle birlikte 2022'de yönetici pozisyonuna başvuran 10 yıl tecrübeli bir adaya teklif edilecek ''İşine gelirse'' ücretinin de 6000-6500 TL civarına yükseltileceğini belirten TİSK Genel Sekreteri Salih Bolatlı, ""Böylelikle yöneticiler şirkette çalışan atıyorum mesela bir çaycıdan ya da şoförden nereden baksanız bi 2000 TL daha fazla kazanabilecekler. E 10 yıllık tecrübe, o kadar da olsun artık"" sözleriyle çalışanlara müjdeli haberi verdi.

Çalışma ve Sosyal Güvenlik Bakanı Vedat Bilgin ise özel sektörde uygulanacak yeni ''İşinize gelirse'' rakamlarının tüm çalışanlara ve işverenlere hayırlı olması temennisinde bulundu. Geride kalan 2021 yılı itibariyle çalışan kesimin %70'inin en azından kağıt üzerinde asgari ücret aldığı bir Türkiye hedefine ulaştıklarını belirten Bakan Selçuk, ""Bir kısmının da sigortasının asgariden gösterilip aradaki 3-5 kuruş farkı elden aldıklarını biliyoruz ama çok da önemli değil. Zaten en az onun kadar da asgari ücret alıyor görünüp üzerini patrona elden geri veren var. Onlar birbirini dengeliyor"" derken, hedeflerinin 2023'e kadar herkesin 200 dolar asgari ücrette buluştuğu birlik ve beraberlik içinde bir ülke olduğunu da bir kez daha vurguladı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=399792
ZT0367,"Türkiye, Ekonomik Model Tutmazsa Eve Boynu Bükük Gideceğini Açıklayan Maliye Bakanı Nebati İçin Seferber Oldu: ''Abi her şey para değil...''","Dolar'ın 14.5 TL'yi aşmasıyla birlikte yeni haftaya yeni bir krizle başlayan Türkiye, bir yandan da gelişmeleri endişeyle takip eden çiçeği burnunda Hazine ve Maliye Bakanı Nureddin Nebati'yi teskin etmeye çalışıyor.

Bugün düzenlediği basın toplantısıyla yeni ekonomik modelin inşallah tutacağını yoksa 1000 çalışanıyla birlikte bütün mal varlığını kaybedeceğini ve eve boynu bükük gideceğini ifade eden Bakan Nebati'nin açıklamaları piyasalarda ""Bizimki de dert mi ya? Adam nelerle uğraşıyor"" etkisi yarattı.

Açıklamanın ardından Hazine ve Maliye Bakanlığı önünde toplanan yaklaşık 200 kadar vatandaş, attıkları ""Düzelecez inşallah be, Hele şu olaylar bi bitsin"" sloganıyla Nebati'ye moral vermeye çalışırlarken, ekonomik modelin tutması için edilen duaya da hep bir ağızdan ''Amin'' dediler.

Grup adına gerçekleştirilen basın açıklamasında ""Biz aldığımız 3 kuruş maaş da eriyor, karnımızı bile doyuramaz hale geldik diye üzülüyorduk ama işte beterin de beteri varmış. Allah sayın bakanımıza yardımcı olsun. Gerçekten onun durumu hepimizden daha zor"" ifadelerine yer verilirken, Hazine ve Maliye Bakanı da ""Nebati abi üzülme lütfen, her şey para değil. Onun bir çaresi, bir ekonomik modeli illa ki bulunur. Çin olmazsa Pakistan olur, Bangladeş, Surinam olur. Çalışır gene yaparsın, yeter ki Allah sağlık sıhhat versin"" sözleriyle teselli edilmeye çalışıldı.

Açıklamaların ardından kendi aralarında topladıkları 4250 TL'yi Bakan Nebati'ye teslim edilmek üzere güvenliğe teslim eden grup, ekonomik modelin tutmaması halinde açılacak bir bağış hesabıyla bu iyilik hareketini daha da büyüteceklerinin sözünü vererek dağıldı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=399610
ZT0368,Asgari Ücret Tespit Komisyonu ''2 Ay Sonra Yine 200 Dolar Edecek Bir Ücret İçin Bu Kadar Toplanmaya Gerek Var mı?'' Gündemiyle Toplandı...,"Milyonlarca çalışanı doğrudan ilgilendiren Asgari Ücret Tespit Komisyonu'nun 3. toplantısı Türkiye İşveren Sendikaları (TİSK) ev sahipliğinde sona erdi. Toplantıda ana gündem maddesi, ""Kaç para yaparsak yapalım 2 hadi bilemedin 3 ay sonra 200 dolar edecek bir ücret için niye bu kadar toplantı yapıyoruz?"" oldu.

Toplantı sonrasında düzenlenen basın toplantısında söz alan Çalışma Bakanlığı Müsteşarı Ayşenur Kurabağ, ""Valla ne yalan söyliym çok da bir şey konuşmadık bu sefer. Biri kaç olsun diyor, öteki valla bilmemki kaç olsa acaba diyor. Birbirimize bakıyoruz, süt en son kaç oldu diye telefondan bi ona bakıyoruz. Sonra hazır telefonlara bakıyorken instagram'a falan giriyoruz. Bugün biraz da Sergen'in istifasını konuştuk derken işte mesai bitti. Açıkçası işveren temsilcileri de işçi temsilcileri de Bakanlık olarak biz de bu işten biraz sıkılmış durumdayız"" derken, eninde sonunda 200 dolar için bunca tantananın gereksiz olduğu konusunda ortak bir mutabakata vardıklarını da sözlerine ekledi.

""Biz bu asgari ücreti 10.000 TL de yapsak kur da enflasyon da ona göre artacağı için 2 ay sonra yine aynı hesaba denk gelecek. Sadece hem işverenler olarak biz hem de çalışanlar daha fazla banknot hamallığı yapmış olacaklar. Şunu 200 dolar'a sabitleyelim herkesin kafası rahat olsun diye bir öneri getirdik ama ülkenin para birimi hala kağıt üzerinde de olsa TL olduğu için ona da yanaşmıyorlar. Şimdi işin yoksa yarın yine gel hadi"" diyen TİSK temsilcisi ise, güneşli bir Aralık gününü böyle lüzumsuz bir toplantıda harcadıkları için biraz morallerinin bozuk olduğunu ifade etti.

Türk-İş Genel Sekreteri Nazmi Irgat ise zor bir süreç yaşandığını ifade ederken, ""2 ay sonra 200 doların kaç TL edeceğini bilebilsek aslında aşağı yukarı bir rakam ortaya çıkacak ama haftaya kaç tl olacağını bile bilemediğimiz için şu an ne desek havada kalıyor. Gazeteci arkadaşlar siz bu yabancı basını falan takip ediyorsunuzdur, onlar ne diyor? Var mı bi tahminleri?"" sözleriyle basın mensuplarından yardım istedi.

Bir süre bekledikten sonra gazetecilerden herhangi bir yanıt gelmemesi üzerine ""Siz de haklısınız şimdi durduk yere başınıza iş almayın."" diyen Irgat, ""Neyse biz yarınki toplantıda buna google'dan bi bakalım. İyi bak yarın bize yapacak iş çıktı, sıkılmayız"" diyerek basın toplantısına son verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=399466
ZT0369,"McDonald’s’tan 14,99’a TBT Burger Alan Genç, Evinin Camlarını ''Hoş Geldin 2018'' Yazısıyla Süsledi…","Bu öğlen saatlerinde girdiği McDonald’s restoranında 14,99’a #TBTBurger menü alan Can Paksu(24) evini yeni yıla hazırlamak için kolları sıvadı. Evin en görünen camına köpükle “Hoş Geldin 2018” yazan genç, çevreden gelen uyarılara rağmen ortada bir yanlışlık olmadığında ısrarcı.

“Ortada bir yanlışlık yok”

Kapıya gelen komşuların “Kardeş biz de isterdik 2018’e giriyor olalım ama maalesef 2022 oluyor. Onu bi’ düzelt istersen“ şeklindeki uyarılarına McDonald’s TBT Burger alışverişinin fişini göstererek yanıt veren Paksu, “Peki o zaman bu ne abi? En son 14,99’a dışarıda yemek yediğimde sene 2018’di. Gidin McDonald’s’a anlatın derdinizi” sözleriyle kararlı duruşundan taviz vermiyor.

Paksu, fişi gören komşuların tarihi birkaç kez kontrol ettikten sonra hızla en yakın McDonald’s restoranına doğru harekete geçtiğini belirtirken, haber yayına hazırlandığı sırada 16 daireli binadaki “Hoş geldin 2018” yazılı cam sayısı 8’i geçmiş durumdaydı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=399432
ZT0370,Türkiye'ye Yatırım İçin 10 Milyar Dolar Ayıran Katar'da Kafalar Karışık: ''Biraz daha bekleyip o parayla ülkenin tamamını mı alsak?'',"Cumhurbaşkanı Recep Tayyip Erdoğan'ın Katar'a gerçekleştirdiği resmi ziyaret öncesinde, Dışişleri Bakanı Mevlüt Çavuşoğlu Katarlı mevkidaşı Şeyh Muhammed Abdulrahman El Sani ile biraraya geldi. İki ülkenin Doha'da onlarca anlaşma imzalayacağı açıklanırken, ortak basın toplantısına 'ekonomi' damga vurdu.

Çavuşoğlu ile birlikte kameraların karşısına geçen El Sani, Türkiye'deki ekonomik durumu yakından izlediklerini belirterek, ""Hepinizin bildiği gibi bugüne kadar Türkiye'de çeşitli yatırımlarımız oldu. Yanlış anlaşılmasın kesinlikle pişman değiliz ama şimdi düşününce keşke biraz daha bekleseymişiz demeden de yapamıyor insan. Resmen acele edip pahalıya almışız. Neyse, başımızın gözümüzün yatırımı olsun..."" ifadelerine yer verdi.

Bir soru üzerine Katar Maliye Bakanlığı'ının Türkiye'ye yatırım için yaklaşık 10 milyar dolar gibi bir rakam ayırdığını ancak yaşanan son gelişmeler ışığında bu kez biraz daha temkinli davranma yoluna gidebileceklerini söyleyen El Sani, ""Geçen ay o parayla Türkiye'de içindeki herkesle birlikte 6 il ve iyisinden 2 düzine kadar şirketi alabiliyorduk, şu an kur farkı nedeniyle bu rakamlar nerdeyse ikiye katlanmış durumda."" derken, biraz daha beklemeleri durumunda ülkenin tamamını 10-12 milyar dolara kapatma ihtimalinin çok da uzak olmadığına dikkat çekti.

Çavuşoğlu'ndan tepki: ""Ölücüler yazmasın...""

El Sani'nin açıklamaları sonrası Bakan Mevlüt Çavuşoğlu'nun moralinin bozulduğu gözlenirken, Çavuşoğlu ""Yalnız biraz ayıp olmuyor mu ya? Herkesin önünde söylenecek söz var söylenmeyecek söz var"" diyerek tepkisini gösterdi.

Katar devamlı müşteri olduğu için ilk etapta bu ülkeye geldiklerini yoksa hazır bu kadar ucuzlamışken Türkiye'den bir yerleri kapatmak isteyen onlarca ülke ve bir o kadar küçük yatırımcının kapıda beklediğine işaret eden Çavuşoğlu, ""Bakın sadece geçen hafta sonu olanı söylüyorum. 300 kadar Bulgar vatandaşı kendi aralarında para toplayıp komple Edirne'yi satın almak için valimizden randevu talep ettiler. Şu an meblağı söylemek istemiyorum ama az buz bir para da vermiyorlardı yani. Şimdilik olmaz diye geri yolladık ama Euro'nun önümüzdeki haftaki seyrine bağlı olarak her an fikrimizi değiştirebiliriz"" sözleriyle Katarlı meslektaşına göz dağı verdi.

Son olarak uluslararası camiaya da mesaj yollamayı ihmal etmeyen Çavuşoğlu, ""Nakite sıkışık olduğumuz için zaten ne varsa kelepir fiyatına veriyoruz. Pazarlık cüzzi miktarda olabilir ama abuk subuk rakamlar teklif edenin kalbini kırarız. Ölücüler yazmasın!"" diyerek basın toplantısını terk etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=399296
ZT0371,Sonunda İstifa Etmeyi Başaran Lütfi Elvan'dan Henüz Mecburi Hazine ve Maliye Bakanlığı Hizmetini Yapmamış Gençlere Tavsiyeler: ''Fazla göze batmiycan. Komutanın postası olursan rahat edersin...'',"Aylar süren çileli bekleyişin ardından nihayet dün Hazine ve Maliye Bakanlığı görevinden ayrılmayı başaran Lütfi Elvan, mecburi Bakanlık hizmetini henüz yapmamış gençlere değerli tavsiyelerde bulundu...

Bakanlık binasında düzenlenen devir teslim töreninde görevi  yeni Bakan'a devrederken mutluluğu gözlerinden okunan Elvan, ""Nebati o kadar asma suratını ya. Zamanı gelince hepmiz yapıyoruz işte abicim. Sayılı gün çabuk geçer boşver. Neyse hadi şimdiden Allah kurtarsın."" temennisinde bulundu.

Elvan, töreni izleyen gazetecilerden gelen ""Yani bakana tavsiyeleriniz olacak mı?"" sorusuna verdiği ""Valla ilk iş görevden af dilekçesini yazıp bugün sayın Cumhurbaşkanımıza iletsin. Kendisi aşırı yoğun olduğu için onu görüp değerlendirmesi kafadan bi 6 ayı buluyor ehehe"" şeklindeki yanıtla gülüşmelere neden olurken, oldukça neşeli bir atmosferde yaptığı açıklamalarına şöyle devam etti:

Altın değerinde tavsiyeler

""Hem yeni bakanımıza hem de henüz mecburi Hazine ve Maliye Bakanlığı hizmetini yapmamış genç arkadaşlarımıza benim ilk tavsiyem fazla göze batmamaları olacak. Öyle çok silik de durma ama öne de çıkma. Arada çık bir iki demeç ver, twitter'da rt yap 'bu adam da öldü mü kaldı mı napıyor?' demesinler. Sana bir şey söylendiği zaman 'Emredersiniz!' diye bağır geç. Ne söylendiği önemli değil ama sesin gür çıksın. Böyle sarayın diğer ucundan duyulacak o emredersiniz. Onun dışında, Sağlık Bakanı'yla aranı iyi tutarsan sıkıştıkça istirahat alırsın. Dayanabildiğin kadar dayanıp izin kullanmadan görevi bitirmeye çalış.Ha bi de becerebiliyorsan komutanın postası ol. En kebap iş o. Hem beraber yurt dışını falan gezersiniz hem de diğer bakanlar arasında forsun yüksek olur...""

Mecburi hizmetini Merkez Bankası Başkanı olarak yapmaktansa Hazine ve Maliye Bakanlığı'lığının nispeten daha rahat olduğunu da sözlerine ekleyen Elvan, ""Torpiliniz varsa burada yapın derim ama ne olursa olsun sıkıntılı bir süreç tabii. Yine de gençlere tavsiyem fazla uzatmadan bir an önce yapıp aradan çıkarmaları yönünde. Çünkü bu yani işinize de engel, evlenmeyi düşünüyosanız ona da engel, her şeyinize engel."" derken, son olarak ""Ben yüksek lisans falan derken geç kaldım, onun da yaş itibariyle biraz sıkıntısını çektim ama çok şükür bitti gitti işte. Darısı herkesin başına"" ifadelerine yer verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=399074
ZT0372,"Ay Sonu İtibariyle Kredi Kartı Patlak Durumda Olan Ezgi Parsu(26), Motokuryelerin Güvenliği İçin Bu Havada Eve Yemek Siparişi Vermeyecek. Başka Havada da Vermeyecek....","İstanbul'da hayatı olumsuz yönde etkileyen şiddetli lodos nedeniyle özellikle motokuryeler trafikte zor anlar yaşarlarken, başlatılan ""eve sipariş vermeme"" kampanyasına bir destek de Ezgi Parsu(26)'dan geldi.

Kredi kartını geçen hafta indirimden güneş gözlüğü alarak patlatan ve an itibariyle hesap bakiyesi -900 TL'yi gösteren Parsu, sosyal medya hesabından yaptığı paylaşımda ''Bu havada eve yemek sipariş vermek de ne oluyor? Kimse sizin için canını tehlikeye atmak zorunda değil!"" sözleriyle herkesi bu konuda duyarlı olmaya çağırdı.

Genç grafiker ""2 gün kurye kullanmasak ölmeyiz"" derken, lodosun tamamen bittiğinden olmak için ayın 15'inde maaşı yatana kadar eve herhangi bir şey sipariş etmeyeceğinin de teminatını verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=398967
ZT0373,"Dünya Sağlık Örgütü, Nu Varyantı Konusunda Türkiye'nin Endişe Etmesine Gerek Olmadığını Açıkladı: ''Size pahalı gelir zaten o...''","Geçtiğimiz günlerde Güney Afrika'da tespit edilen 'nu varyantı' adlı yeni bir corona virüs çeşidi ile ilgili endişe verici haberler yayılmaya devam ederken, Dünya Sağlık Örgütü'nden Türkiye'yi rahatlatan bir açıklama geldi.

Yeni varyantla ilgili dün özel olarak toplanan Dünya Sağlık Örgütü, oturum sonrası bir basın toplantısıyla kamuoyunu bilgilendirdi. Basın toplantısında konuşan DSÖ'nün Covid-19 Teknik Sorumlusu Dr. Maria Van Kerkhove, aşılar ve önceki enfeksiyonlar tarafından sağlanan bağışıklığı atlayabilecek ""ağır mutasyona uğramış"" bir Covid-19 varyantıyla karşı karşıya olabileceğimizi belirtirken, aralarında Türkiye'nin de bulunduğu bir grup ülkenin ise şimdilik bu konuda endişelenmesine gerek bulunmadığını açıkladı.

Özellikle geçtiğimiz hafta TL'de yaşanan ağır değer kaybının ardından diğer her şeyin olduğu gibi corona virüs'ün yeni modelinin de Türkiye'ye gelmesinin bu şartlarda oldukça zor göründüğünü ifade eden Kerkhove, nu varyantının ülkemizde ancak küçük bir azınlığa bulaşma ihtimali olduğuna, toplumun geri kalanının ise 2 sene önceki orjinal virüsü, hadi bilemedin en fazla geçen sene çıkan delta varyantını kullanmaya devam edeceğine dikkat çekti.

Bakan Koca: ''Kendi varyantımızı üretmemiz için bir fırsat...""

DSÖ'den gelen açıklamanın ardından gözler Sağlık Bakanlığı'na çevrilirken, Bakan Fahrettin Koca da yeni varyantlar konusunda önümüzdeki günlerde tedarik sorunu yaşanabileceğini ifade etti. Yüksek kur nedeniyle yaşanan sıkıntının aynı zamanda bir fırsat olduğuna işaret eden Koca, ""Bunu kendi yerli varyantımızı üretmek için bir şans olarak görüp o şekilde değerlendirmemiz gerekir"" derken, Türkiye'yi en geç 2023'te dünyaya kendi markasıyla corona virüs varyantı ihraç eden bir ülke konumuna getirmeyi hedeflediklerini de sözlerine ekledi

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=398840
ZT0374,"''Abi Bunu Alıp Unutacaksın'' Sloganıyla Bitcoin Piyasasına Giren Mert Birazlar(32), Unutamadı...","2 hafta önce açtığı ilk Paribu hesabıyla kripto para dünyasına giriş yapan Mert Birazlar(32)’ın yatırdığı parayı unutma süreci sancılı ilerliyor. Uygulamadan hesabını ve piyasanın genel durumunu kontrol etme sıklığı halen ortalama 15 dakikada bir civarında seyreden çiçeği burnunda yatırımcı, kendisine verdiği “Bunu alıp 2-3 sene unutacaksın. O para yokmuş gibi yapacaksın” sözünü tutmaktan oldukça uzak bir portre çiziyor...

Bu işlerden bir miktar anlayan bir arkadaşının tavsiyesiyle yaptığı kripto para sepetini sürekli kontrol etme dürtüsünü bir türlü bastıramadığını belirten Birazlar, “Aslına belki şimdiye unuturdum ama unutturmuyorlar ki? Nereye gitsem bunun muhabbeti. Ofise vay ben şu kripto paradan aldım, yok ötekini mi alsaydım, sende ne var bende şu var diye diye akşam oluyor. Taksiye biniyorum taksici altcoin tavsiyesi veriyor. Berbere gidiyorum adam beni tıraş ederken ‘abi bi saniye Paribu’da alarm kurmuştum o öttü’ diyip ayaküstü trade yapıyor” sözleriyle ülkedeki mevcut konjonktörün de kendisine pek yardımcı olmadığını ifade etti.

“Hayır bunu unutan nasıl unutuyor onu da anlamadım ben. Piyasada sürekli bir şeyler oluyor zaten o ayrı ama bir de sürekli yeni bir şeyler çıkıyor. Biri NFT diyor, öteki Metaverse diyor, defi diyor. Bi yandan coin’lere bakıp bi yandan bunları öğreniyorum diyerek işin yatırım boyutu haricinde teknolojik boyutunun da heyecan verici olduğuna dikkat çeken Birazlar, yatırdığı parayı unutabilmek için en az 1-2 seneye ihtiyacı olduğunu belirterek telefonundaki Paribu ekranına geri döndü.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=398783
ZT0375,"Para Birimi Son 1 Yılda TL'ye Karşı %50 Değer Kazanan Gambiya, Neden Durduk Yere Türkiye'ye Ekonomik Savaş Açtığından Emin Değil...","Yerel para birimi olan Dalasi'nin Ocak ayından bu yana Türk Lirası karşısında 1.48 TL seviyesinden 2.2 TL seviyesine yükseldiğini fark eden Afrika kıtasının en küçük ülkesi Gambiya, farkında olmadan Türkiye'ye ekonomik savaş açmanın şaşkınlığını yaşıyor.

Şirin Batı Afrika ülkesinin Devlet Başkanı Adama Barrow, düzenlediği basın toplantısında gelişmeden bu sabah Türkiye'nin Gambiya Büyükelçisi'nin ziyaretiyle haberdar olduğunu belirterek şöyle devam etti:

''Sayın Büyükelçi baya sinirli bir şekilde geldi. 'Niye böyle yapıyorsunuz? Ayıp olmuyor mu? Sayın Cumhurbaşkanımız daha geçen sizleri ziyaret etti. Bu mudur sizin vefanız? Bu mudur adamlığınız?' diyerek direkt konuya girdi. 'Hayırdır ya ne yapmışız? Bir yanlışımız mı olmuş?' dedim. Önüme son 1 yıllık Dalasi/TL grafiğini atıp 'Resmen bize Dalasi'yle diz çöktürmeye çalışıyorsunuz. Başaramayacaksınız! Ezanımızı susturamaycaksınız!' dedi. Görünce ben de çok şaşırdım. Bildiğin %50 katlamışız adamları. O ana kadar Türkiye'ye karşı ekonomik savaş açtığımızın farkında değildim. Niye durduk yere öyle bir şey yaptık ben de şu an hiç bilemiyorum..''

""Şu an baya Dalasi'yle diz çöktürüyoruz...""

Türk Büyükelçi'ye ''Bu konuyu araştıralım ama bizlik bir durum olmayabilir. Sizin para değer kaybediyor olmasın? Diğer para birimlerine karşı durum ne baktınız mı?'' diyerek havayı yumuşatmaya çalıştığını ancak ''Bizde öyle bir şey olmaz. Basbaya ekonomik savaş açmışsınız lan işte. Büyük oyun oynamışsınız. Kıvırmayın'' şeklinde sert bir yanıt aldığını söyleyen Barrow, Büyükelçi'nin daha sonra kapıyı sert bir şekilde çarpıp çıktığını ifade etti.

Gambiya olarak 2 milyon nüfus ve 2200 dolarlık kişi başına milli gelirle pek kimseye ekonomik savaş açacak durumda olmadıklarını ancak grafiklerin de yalan söylemeyeceğini belirten Barrow, ''Rakamlara bakılırsa şu an Dalasi silahını kullanarak Türk ekonomisini çökertmeye çalıştığımız, hatta daha da enteresanı neredeyse bunu başarmak üzere oduğumuz sonucu çıkıyor. Ancak ben kesinlikle öyle bir talimat verdiğimi hatırlamıyorum.'' derken hükümet içerisinde gizliden gizliye Türkiye'ye diz çöktürmeye çalışan odaklar varsa bunların en kısa zamanda ortaya çıkarılması için soruşturma başlatıldığı konusunda da Türkiye'ye güvence verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=398667
ZT0376,Dolar'ın Sabit Kalması Nedeniyle 2 Gündür Fakirleşemeyen Gülşah Urbuz(28)'un İçinde Garip Bir Boşluk Var. Sanki Bir Şeyler Eksik Gibi...,"Piyasaların kapalı olduğu hafta sonunda Türk Lirası'nın değer kaybetmemesi nedeniyle fakirleşemeyen Gülşah Urbuz(28), pazar akşamını üzerine çöken anlamsız bir boşluk duygusuyla geçiriyor.

Bir süredir hayatının ayrılmaz bir parçası haline gelen düzenli fakirleşme rutininden yoksun bir şekilde geçirdiği son 2 günün enteresan bir deneyim olduğunu belirten Urbuz, ""Bilmiyorum ya, böyle de garip bi boşluk oldu yani. Sanki bir şeyler eksikmiş, yapmam gereken bir şeyi unutmuşum gibi"" derken, yaşadığı şeyin pazar akşamları çöken normal iç sıkıntısından çok bariz bir fakirleşme yoksunluğu olduğunu ifade etti.

Açıklamaları sırasında sık sık iç çekerek uzaklara dalan Urbuz, her sabah ''acaba bugün ne kadar fakirleşeceğim?'' diye güne başlamayı, saatte bir döviz kurlarını kontrol etmeyi, dün 50 TL'ye aldığı şeyin yarınki etiket fiyatını merak etmeyi tam olarak ne zaman bu kadar benimsediğini kendisinin de bilmediğini söylerken, 2 gün üst üste aynı fakirlik seviyesinde kalmaya adapte olmakta bünyesinin zorlandığını da sözlerine ekledi.

""Cuma günü ayda 380 dolar kazanıyordum, pazar oldu hala ayda 380 dolara çalışıyorum. Bu işte bir yanlışlık var. En azından 370'e falan inmesi lazımdı."" sözleriyle rutinin bozulmasından duyduğu rahatsızlığı dile getiren başarılı fakir, pazartesi itibariyle yaşanacak bir kaç yeni krizle birlikte eski düzene dönmeyi umduğunu ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=398506
ZT0377,''Bu Kardeşine'' Tam Yetki Verdikten 3 Yıl Sonra Marketten Yağ Alamaz Hale Gelen Muzaffer Yiycek(65) Hatayı Kendinde Arıyor: ''Kesin bir yetkiyi unuttum...'',"Cumhurbaşkanı Erdoğan'ın 24 Haziran 2018 Cumhurbaşkanlığı seçimleri öncesi dile getirdiği ""Bu kardeşinize yetkiyi verin ondan sonra dolarla faizle falan nasıl mücadele ediliyor görün"" talebini yerine getirerek sandıkta tam yetki veren Muzaffer Yiycek(65), 3 yıl içinde gelinen noktadan kendini sorumlu tutuyor.

Erdoğan'ın yetkiyi istediği tarihte Türkiye'nin ekonomik olarak zor günlerden geçtiğini belirten Yiycek, ""Dolar 5 TL oldu diye piyasanın karıştığı zamanlardı. Ben de yetkiyi verdikten sonra sayın Cumhurbaşkanımızın mücadelesine destek olmak için o yaz bir deste sahte düğün doları alıp yakmıştım hatta. Hey gidi günler"" sözleriyle geçmişi yad etti.

Gelinen noktada Dolar'ın 11, faizlerin kağıt üzerinde %15 ama fiili olarak en az %21, enflasyonun resmi olarak %19, gerçekte en az %50 seviyelerinde olmasına oldukça şaşırdığını itiraf eden başarılı emekli, ""Yetkiyi verdik, şu ana dek etkiyi de görmüş olmamız lazımdı ama niye böyle oldu ona bakmak lazım. Sayın Cumhurbaşkanımız yanlış bir şey yapmış olamayacağına göre büyük ihtimalle biz yetkiyi tam veremedik. O lobilerle dış mihraklarla falan savaşırken bir şeyleri eksik kaldı. Onu bir bulsak tamam aslında"" derken, hangi yetkilerin eksik kaldığı konusunda yetkililerden yardım talebinde bulundu.

""Tabii bu süreçte ben de nerede yanlış yaptığımı, hangi yetkiyi eksik bıraktığımı düşünücem. Muzaffer sen niye yarım iş yapıyon diye kendimi sorguliycam ama neticede bunlar devlet işleri, bizim aklımız bir yere kadar erer. Onlar bizi yönlendirirlerse şu şu eksik diye hemen bulup buluşturup tamamlayalım"" diyen Yiycek, en azından marketten ayçiçek yağı alabilmesine yetecek kadar bir yetkinin bir an önce Cumhurbaşkanı Erdoğan'a verilmesi gerektiğini de sözlerine ekledi.

(YSertkaya Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=398382
ZT0378,"Milli Piyango İdaresi, Yılbaşı Çekilişinin Büyük İkramiyesini ''1 Adet Çeyrek Altın + 5 Litrelik Ayçiçek Yağı'' Olarak Açıkladı...","Milyonlarca insanın hayalini süsleyen 2022 Milli Piyango Yılbaşı Özel Çekilişi büyük ikramiyesi açıklandı.

31 Aralık 2021 Cuma günü gerçekleştirilecek olan çekilişte büyük ikramiye ""1 adet çeyrek altın + 5 litrelik ayçiçek yağı"" olarak belirlenirken, 2 kişiye ""gram altın + 2 litrelik ayçiçek yağı"", 10 kişiye ""1 litre ayçiçek yağı + 250 gram toz şeker"", 50 kişiye ""200 gram türk kahvesi"", 100 kişiye ise ""5 litre mazot"" ikramiye dağıtılacak. Çekilişte teselli ikramiyesi ise 5 adet boş piknik tüp olarak belirlendi.

Konuyla ilgili olarak düzenlenen basın toplantısında bu sıkıntılı günlerde kesenin ağzını açarak hiç değilse bazı vatandaşların yüzünü güldürebilmeyi amaçladıklarını belirten Milli Piyango Genel Müdürü Rıfat Çölyak, ""Hepimizin taşın altına elimizi sokmamız gereken bu dönemde üzerimize düşen sorumluluğu yerine getirmenin haklı gururunu yaşıyoruz. Kazananlara şimdiden hayırlı uğurlu olsun"" sözleriyle herkese bol şanslar diledi.

Açıklanan ikramiyeler vatandaşlar arasında da heyecan yarattı. Erken saatlerden itibaren özellikle Nimet Abla başta olmak üzere Milli Piyango gişelerinin önünde uzun kuyruklar oluşurken, mikrofonlara konuşan vatandaşlardan bazılarının görüşleri ise şöyle oldu:

Haldun Sağduycu(58): ""Kendim ve eşim için birer tane çeyrek bilet alacağım. Büyük ikramiye çıkarsa ne yaparız bilmiyorum, heralde ilk iş hanımı boşarım ehehe...""

Murat Kulunçlar(37): ""Tabii herkes gibi ben de büyük ikramiye çıksın isterim ama o para beni bozar mı diye de korkmuyor değilim. Her şeyin hayırlısı...""

Nihal Seyrel(42): ""Çeyrek altınla çocuklarımın geleceği için yatırım yapıp ayçiçek yağının bir kısmını ihtiyacı olan ailelere  bağışlayacağım. Toz şeker çıkarsa onun da yine bir kısmını dağıtmayı düşünüyorum. İnsanlık ölmedi...""

Kaan Polarsal(28): ""O yağı sana bana yedirmezler abi. Gene tanıdıklarına çıkarırlar...""

(Baba Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=398271
ZT0379,Elektrik Faturalarından TRT Payı'nın Kaldırılmasıyla Cebinizde Kalacak 2 TL'yi Hangi Yatırım Enstrümanlarında Değerlendirebilirsiniz? Uzmanlar Yanıtlıyor...,"Cumhurbaşkanı Erdoğan'ın bu akşam verdiği elektrik faturalarından TRT payının kaldırılacağı müjdesi vatandaşlar arasında tatlı bir heyecana neden oldu. TRT payının kaldırılmasıyla birlikte her ay ortalama 2 TL kadar tasarruf etme imkanı bulacak olan milyonların aklındaki soru ise aynı: Bu parayı nasıl değerlendirmeliyiz?

Konuyla ilgili olarak görüşlerine başvurduğumuz Finans ve Yatırım Uzmanı Şenol Sudöğer, yatırımcıların risk algısına göre 2 TL'yi çeşitli yatırım enstrümanlarında değerlendirebileceklerini belirterek ""Ancak benim tavsiyem kesinlikle bu parayı tek bir metaya yatırmamaları yönünde. Bütün yumurtalarınızı aynı sepete koymaktansa atıyorum mesela 0.50 TL'sini her zaman güvenli liman olarak değerlendirdiğimiz altına yatırıp kalanını hisse senedi, tahvil, bono, döviz ve kripto varlıklara eşit olarak pay edebilirsiniz"" sözleriyle önemli tavsiyelerde bulundu.

Uzun vadeli yatırım düşünenlerin 2 TL'yi arsa ve konut piyasasında değerlendirebileceğini ancak şu an bu piyasalarda balon oluştuğu için kısa vadede önemli bir getiri beklenmemesi gerektiğini de sözlerine ekleyen Sudöğer, ""Paranın yüzü sıcaktır o yüzden ne olursa olsun en önemlisi öncelikle sakin olup gereksiz harcamalar yapmaktan kaçınmak. Yok işte hemen tatile gideyim ya da arabamı değiştireyim gibi ani kararlar ileride pişmanlığa neden olabilir"" derken, profesyonel bir yatırım danışmanından muhakkak destek alınması gerektiğini vurguladı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=398029
ZT0380,İstanbul Maratonu'nda Rekor Dereceyle İpi Göğüsleyen Taner Kurcak(38): ''Akşamki Hepsiburada indirimine yetişmeye çalışıyordum. Maraton olduğunu fark etmedim...'',"43. İstanbul Maratonu'nda 1.'lik ipini göğüsleyen Türk Atlet Taner Kurcak(38), 1.57.18'lik derecesiyle yeni Türkiye rekorunun da sahibi oldu. Finish'te tebrikleri kabul eden Kurcak, ""Aslında akşamki Hepsiburada.com indirimi için eve yetişmeye çalışıyordum. Taksi bulamayınca mecburen koşmaya başladım. Maraton olduğunun farkında değildim. Yine de ülkemize madalya kazandırmak gurur verici tabii"" sözleriyle yaşadığı mutluluğu aktardı.

Zaferin öyküsü

Normalde Beşiktaş'ta oturduğunu ve pazar sabahı arkadaşlarıyla kahvaltı yapmak için Kadıköy'e geçtiğini belirten rekortmen sporcu, zaferin öyküsünü şu sözlerle aktardı:

""Arkadaşlar kendi aralarında akşamki indirimden alacaklarını konuşurlarken ben de kendi listemi göstereyim dedim. O anda telefonumu evde unuttuğumu fark ettim. Bir telaş oldu haliyle. Beyler ben eve kaçıyorum diye müsade isteyerek mekandan ayrıldım. Yarım saat kadar taksi aradıktan sonra ümidi kesip köprüye doğru koşmaya başladım. Koşan diğer insanları görünce 'Oha kesin bunlar da indirime yetişmeye çalışıyor!' diye düşündüm. O şekilde herkesi geçmek için daha da hırslı koşmaya başladım. Maratonda olduğumu bilmiyordum...""

Açıklamalarının ardından bir an önce eve yetişmesi gerektiğini söyleyerek madalya törenine katılmayan Kurcak, ""Ya zaten çok oyalandım, ben şimdi size adresi versem de madalyamı eve kargolasanız o şekilde olur di mi? Bir smart tv var, onu kesin hemen kapacaklar çünkü. Millet atmaca gibi bekliyor. Kusura bakmayın"" diyerek Beşiktaş yönüne doğru koşmaya devam etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=397990
ZT0381,"Meteorolojiden Sis Uyarısı: ''Bu havada ne çekseniz güzel çıkar, yeteneksizliğinizde değişen bir şey yok...''","İki gündür İstanbul'u etkisi altına alan yoğun sisle ilgili olarak Meteoroloji'den önemli bir uyarı geldi. Konuyla ilgili olarak Meteoroloji Genel Müdürlüğü'nden yapılan açıklamada, sisle birlikte sosyal medyayı etkisi altına alan yoğun sis paylaşımlarının da pazartesiye kadar sürmesinin beklendiği kaydedilirken, vatandaşların bu süreçte çok iyi fotoğraf çekebildikleri yönünde bir yanılgıya düşmemeleri gerektiği ifade edildi.

""Hazır elinize geçmişken bol bol fotoğraf ve video çekip paylaşın. Vapur, köprü, deniz, E-5, sokak, park, apartman farketmez, bu havada ne çekseniz güzel çıkacaktır zaten. Sisin olayı o. Işığı mışığı güzel kırıyor, ortama mistik gibi bir hava katıyor falan. Neyse velhasıl sizlik bir durum yok"" denilen açıklamada, ortaya çıkan sonuca bakıp ""Ben bu işi beceriyorum galiba"" şeklinde havaya giren vatandaşlara yeteneksizliklerinde herhangi bir değişme olmadığı da önemle hatırlatıldı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=397979
ZT0382,Enerji Bakanı'ndan Bir Tüyo da Otomobil Sahiplerine: ''Yokuş aşağı boşa alırsanız az yakar...'',"Dün sabah yaptığı ''kombiyi kısarsanız fatura az gelir'' açıklamasıyla kamuoyunu aydınlatan Enerji Bakanı Fatih Dönmez, bugün de otomobil sahiplerini yakından ilgilendiren önemli bilgiler paylaştı.

Düzenlediği basın toplantısına öncelikle vatandaşlara teşekkür ederek başlayan Bakan Dönmez, ""Doğalgaz konusunda verdiğimiz tüyonun ardından sabahtan beri gerek internet vasıtasıyla gerekse de bizzat bakanlığımıza kadar gelerek bana teşekkür eden on binlerce vatandaşımız oldu. Kendilerine gösterdikleri teveccüh için esas ben teşekkür etmek istiyorum. Neticede bir bakan olarak hayatınızı kolaylaştırmak benim vazifem deği mi? Hakkıyla yerine getirebildiysem ne mutlu..."" ifadelerine yer verdi.

Basın toplantısında oldukça moralli görünen deneyimli bakan, ""O zaman madem öyle, hadi bir tüyo da benden araç sahiplerine gelsin. İyi not alın bakın bunu da her yerde söylemezler size"" dedikten sonra mikrofonlara doğru yaklaşarak şunları kaydetti:

""Şimdi aracınızla hareket ederken diyelim ki yokuş aşağı bir yola geldiniz. Anında hemen vitesi boşa alın. Bir ayağınız yine frenin üzerinde olsun, ara ara fazla hızlandıkça ona dokunursunuz. Bizzat bakanlığımıza bağlı AR-GE birimlerince geliştirilen ve Peygamber Vitesi adıyla patentini aldığımız bu yöntemle yokuşun mesafesine göre aylık %2 ila %5 arasında daha az yakıt tüketiminiz olacağını ben bakanınız olarak sizlere garanti ediyorum. Yalnız otomatik vitesler de emin değilim ona bi bakmamız lazım ama manuelde kesin çalışıyor. Şimdiden yüzünüzün güldüğünü görüyor gibiyim. Hadi yine iyisiniz değerli araç sahipleri...""

Kamuoyunu aydınlatma amaçlı toplantılarını bundan böyle düzenli bir şekilde gerçekleştireceğini belirten enerjinin duayen ismi, ""Yarın da elektrikle ilgili daha önce hiç duymadığınız bir şeyden bahsedicem. Hadi size önden bir ipucu olsun: Tasarruflu ampül. Toplantıya kadar bir araştırın bakalım bulabilecek misiniz ne olduğunu?"" sözleriyle merak uyandırırken, bu tarz ince tüyorlarla bu kışı önemli bir sıkıntı yaşamadan atlatacağımızı belirterek Türkiye'yi rahatlatan mesajlar verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=397891
ZT0383,F-35 Pazarlığında Sona Gelindi: Dışişleri Bakanlığı Uçakların Yerine 1.4 Milyar USD Değerinde iPhone 13 Pro ve AirPods İçin Bastırıyor...,"Türkiye, F-35 programından çıkarılmasının ardından içeride kalan 1.4 milyar dolar parasıyla ABD'den bir şeyler koparma pazarlıklarında mutlu sona 1 adım daha yaklaştı. Türkiye tarafından yapılan ''F-35 olmuyorsa bari F-16 falan bi şeyler verin'' teklifine de ABD tarafının ayak diremesinin ardından harekete geçen Dışişleri Bakanlığı, bu kez iPhone 13 ve Airpods için bastırıyor.

Dışişleri'ne yakın kaynaklardan alınan bilgilere göre Türkiye'nin ""Ya tamam illa uçak olması şart değil. Telefon melefon öyle elektronikli bi şey de olur. Maksat paramız yanmasın"" teklifine ABD tarafı prensipte olumlu yaklaşırken, iki ülkenin yaklaşık 1 milyon adet iPhone 13 ve 600 bin Airpods için el sıkışmasının an meselesi olduğu belirtildi.

Teklifin önümüzdeki hafta ABD senatosunda ele alınacağını belirten Dışişleri kaynakları, Türkiye'ye iPhone satışına da senatodan onay çıkmaması halinde Cumhurbaşkanlığı araç konvoyu tarafından kullanılmak üzere 1.4 milyar dolarlık benzin ve mazot, o da olmazsa en kötü ihtimalle mandal ve plastik leğen tekliflerinin gündeme geleceğini ifade ederlerken ""O parayı biz bi şekilde alıcaz yani, kimsenin kuşkusu olmasın"" sözleriyle kararlı duruştan taviz verilmeyeceğini vurguladılar.

(balci975 Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=397849
ZT0384,"‘‘Efendiler, yarın cumhuriyeti ilan edeceğiz’’ Sözünün Ardından ‘‘Paşam öğleden sonra tatil mi?’’ Sorusunu Yönelten Bilecik Mebusu Nejat Erdem Bey, Mezarı Başında Anıldı...","Türkiye, bir 28 Ekim’de daha yarım gün çalışmanın coşkusunu yaşarken vatandaşlar kendilerine bu tatili hediye eden İlk Meclis’in cesur ismi Bilecik Mebusu Nejat Erdem Bey’i unutmadı. 1972 yılında kaybettiğimiz kıymetli devlet adamı Bilecik’teki mezarının başında “Yaşasın Cumhuriyet! Yaşasın Nejat Bey!” sloganlarıyla anıldı.

Ona borçluyuz…

28 Ekim’in yarım gün tatil olması için verdiği mücadeleyle bugünlere ışık tutan İlk Meclis’in önemli siması Nejat Erdem Bey’in anmasında torunu Hikmet Erdemoğlu ilk konuşmayı gerçekleştirdi. “Değerli dedem, Cumhuriyet tarihinin batılı anlamda ilk üşengeci olmasının yanı sıra Atatürk’ün sofrasında kimilerine göre densiz gelen cesurca konuşmalara da imza atmış mühim bir şahsiyettir” diyen Erdemoğlu, bugün Türkiye’deki birçok resmi tatilin fitilini de Nejat Erdem Bey’in ateşlediğini kaydetti.

Gururu yüzünden okunan Hikmet Erdemoğlu'nun “Belki bu ülke dedeme hakettiği kıymeti çok geç verdi ama olsun, biz küskün değiliz. Bugün şu yarım gün tatille birlikte birçok resmi tatili ona borçlu olduğumuzu bilenlerin hayır duaları bize yeter” sözleri de anma töreninde hazır bulunan yakınları ve sevenleri tarafından gözyaşları eşliğinde alkışlandı.

Karanfil bıraktılar

Hikmet Erdemoğlu’nun konuşmasının bir miktar uzaması üzerineyse kitlenin içerisinde yavaş yavaş “Birader tatil yarım gün zaten, anlattıkça anlattı bu da… Ohoo bak meşrutiyet diyor hala” mırıldanmaları yükselmeye başladı. Akıllıca davranarak mezarlık çıkışına yakın saf tutan vatandaşlar bir bir ayrılırken, öndekiler de mezara karanfiller atarak çıkışa yöneldiler. Haber yayına hazırlandığı esnada Erdemoğlu’nun “Buradan dedemin müzeevine geçicez, mevlütümüz var… Yer miyiz birer kıymalı pide?” şeklindeki ısrarları sürmekteydi.

İşte Nejat Erdem Bey’in mücadelesi

Tüm Türkiye’nin saygıyla andığı Nejat Erdem Bey’in verdiği 28 Ekim mücadelesiyse tarih kitaplarına girecek cinsten. İşte o gün ve sonrasında yaşananlar:

28 Ekim 1923 günü Mustafa Kemal’in yakınında topladığı bir grup mebusa cumhuriyeti ilan edeceğini açıklamasının ardından Nejat Erdem Bey derhal, “Paşam o zaman bugün yarım gün di mi? Öğleden sonra tatildir heralde?” sorusunu yöneltti. Bu öneri ilk anda Mustafa Kemal tarafından “Efendiler onu sonra düşünürüz, seneye falan artık. İlk günden ne tatili? İşimiz gücümüz var” sözleriyle reddedilse de Nejat Erdem Bey yılmayarak 1924 yılında 29 Ekim'den 1 hafta önce konuyu bir meclis oturumunda tekrar gündeme getirdi.

Meclis kürsüsünde söz alan Nejat Erdem Bey'in ""Sayın Reis-i Cumhur'um, kıymetli mebus arkadaşlar. Bizim bir tatil işi vardı. Unutmadan onu da bir konuşsak mı?"" sözleriyle gündeme getirdiği konu, başta pek fazla ilgi çekmezken, 28 Ekim'in o yıl perşembeye denk geldiğinin fark edilmesiyle birlikte teklif alkışlar arasında oybirliğiyle kabul edildi.

Fikirleriyle ışık oldu

Bu hamlesinin kabul görmesiyle birlikte kendine güveni iyice yerine gelen Nejat Erdem Bey, mebusluk süresi boyunca 19 Mayıs, 23 Nisan için de yarım günlük tatiller kopararak vatana hizmet etmeyi sürdürdü. Salı gününe denk gelen ilk Ramazan Bayramı tatilinin pazartesiyle birleştirilmesi için verdiği mücadelede o dönem başarılı olamasa da, ilk kıvılcımlarını yaktığı bu fikir daha sonra 1953 yılında Demokrat Parti döneminde hayata geçirilebildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=397734
ZT0385,"Aldığı Maaşla Türkiye'de Geçinmesi İmkansız Hale Gelen Gabon Ankara Büyükelçisi, Ülkesine Dönmeye Kararlı: ''Osman Kavala kim bilmiyorum ama bizim de kırmızı çizgimizdir...''","Osman Kavala'nın AİHM kararları uygulanarak serbest bırakılması için ortak bildiri yayınlayan 10 büyükelçinin ''istenmeyen adam'' ilan edilmesini isteyen Cumhurbaşkanı Erdoğan, bir süredir Türkiye'de geçim sıkıntısı yaşayan Gabon Büyükelçisi'ne umut ışığı oldu.

Aralarında ABD, Almanya ve Fransa gibi ülkelerin büyükelçilerinin de bulunduğu 10 diplomatın ""istenmeyen adam"" ilan edilerek Türkiye'den gönderilmelerinin gündeme gelmesinin ardından, Gabon'un Ankara Büyükelçisi Hermann Immongault da bu sabah bir basın toplantısı düzenleyerek Osman Kavala'nın derhal serbest bırakılması çağrısında bulundu.

Büyükelçilik konutunda düzenlenen basın toplantısına ""Bu adam 4 yıldır tutuklu yargılanıyormuş. Hakkında doğru dürüst bir iddianame bile yok. Resmen keyfe keder içerde tutuluyor. Böyle iş olmaz. Osman Kavala kırmızı çizgimizdir"" sözleriyle başlayan Immongault, Dışişleri Bakanı Mevlüt Çavuşoğlu'na da seslenerek ""Oldu di mi şimdi? Beni de 11. olarak o listeye ekleyebilir misiniz?"" ricasında bulundu.

Bir soru üzerine Osman Kavala'yı tanımadığını belirten deneyimli büyükelçi, ""Açıkcası kendisinin adını ilk kez dün bu olaylar vesilesiyle duydum. Mevzu ne onu da tam bilmiyorum ama şöyle bi bakınca serbest kalması lazım gibi geldi bana. Bi defa 4 yıl tutuklu yargılanma olayı saçma zaten. Gabon'da yapmıyoruz biz onu"" ifadelerine yer verirken, kendisini esas ilgilendiren konunun bir an önce Türkiye'den gitmek olduğunu da samimiyetle dile getirerek şöyle devam etti:

""3 senedir Ankara'da görev yapıyorum. Çok şükür maaşımı TL olarak değil de Orta Afrika Frangı cinsinden alıyorum ama maalesef artık o bile kurtarmıyor. Elime geçen para TL olarak ayda 12-13 bin TL anca ediyor. Bakınca fena bir meblağ değil gibi ama artık gerçekten yetmiyor. Tek başıma olsam belki ama 2 tane de çocuk okutuyorum ben. Bir markete girip çıkıyorsun 500 TL gidiyor. E büyükelçi olunca haliyle gelenimiz gidenimiz de çok. Daha bunun ev kirası, benzini, elektriği, doğalgazı bilmemnesi var. Diplomatız diye bize bir de ekstra geçiriyorlar. Büyükelçi olmasam geceleri taksiye çıkıcam. İnanın şu an o durumdayım. Yeter yani, Türkiye'den de yıldım diplomatlıktan da...""

''İstenmeyen adam'' ilan edilmek için gerekirse Osman Kavala'nın yattığı cezaevi önünde açlık grevine başlamaktan çekinmeyeceğini belirterek Dışişleri'ne gözdağı veren Immongault, yarından itibaren Ermeni Soykırımı tasarısının Gabon Meclisi'nden geçmesi için kulis çalışmalarını başlayacağının da belirterek Türkiye'den bir an önce gitme konusundaki kararlılığını ifade etti.

( Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=397608
ZT0386,"''Paniğe gerek yok, dolar 10 TL olunca hükümet 1 tane 0 atacak'' Esprisi, Emeklilik İçin Gün Sayıyor...","Özellikle 2018 yılında dolar'ın 5 TL sınırını aşmasından itibaren Türkiye'nin sosyal medyada mizah ihtiyacının önemli bir bölümünü tek başına karşılayan ""Paniğe gerek yok dolar 10 tl olunca hükümete 1 tane 0 atacak eheheh"" esprisi, emeklilik için gün sayıyor.

İlk kez 2018 yılının Temmuz ayında Berat Albayrak'ın Hazine ve Maliye Bakanı olarak atanmasının ardından dolar'ın bir anda 4.97'ye fırlamasıyla birlikte twitter'da göreve başlayan başarılı espri, Türkiye'nin istikrarlı ekonomik çöküşüne kattığı olağanüstü mizahla kısa sürede diğer sosyal medya mecralarına da yayılarak milyonların sevgilisi haline gelmişti.

Takip eden yıllarda ABD dolarının her artışında milyonlarca sosyal medya kullanıcısı tarafından aynı anda yapılarak ülkenin ortak kültürel değerlerinden biri haline gelen emektar espri, basına yaptığı açıklamada başta göreve gelmesinde önemli katkıları bulunan Cumhurbaşkanı Erdoğan olmak üzere bugünleri görmesinde emeği geçen herkese teşekkür ederken, bu kadar erken bir vedayı beklemediğini de sözlerine ekledi.

""2022'nin başlarına kadar görevime devam etmeyi bekliyordum ama gidişata göre Aralık ayını bile göremeden yollarımız ayrılacak gibi duruyor. Ne diyelim, sağlık olsun. Her güzel şeyin bir sonu var"" sözleriyle içinin bir miktar buruk olduğunu belirten ""Hükümet 1 tane 0 atacak"",  kendisinden sonra görevi devralacak olan halefi ""Hükümet 2 tane 0 atacak""'a da şimdiden başarılar diledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=397534
ZT0387,"Fahiş Fiyat Uygulayan Benzin İstasyonu, Duyarlı Vatandaşlar Tarafından Polise İhbar Edildi: ''Ekonomik darbe yoluyla ülkemize diz çöktürmeye çalışan bu hainler...''","Bu akşam saatlerinde İstanbul Göztepe'deki bir akaryakıt istasyonunda aracına mazot almak için duran Muzaffer Durgunlar(42), kendisinden litre başına  8 TL talep eden istasyonu ''ekonomik darbe yoluyla hükümeti devirmeye çalıştığı"" gerekçesiyle polise ihbar etti. Olay yerine gelen emniyet güçlerine pompada yazılı olan fiyatı işaret eden Durgunlar, ''Ülkemizin adeta bir ateş çemberinden geçtiği bu günlerde algı operasyonlarıyla ekonomimizi kötüymüş gibi göstermeye çalışan bu alçaklar hakkında gereken neyse yapılsın'' diyerek, benzin istasyonu sahiplerinden şikayetçi olduğunu ifade etti.

İhbarın ardından benzin istasyonu çalışanları ifadeleri alınmak üzere emniyete götürülürken, şikayetçi sıfatıyla ifade veren Durgunlar ''Pompacı eleman deponun kapağını açtı, mazotu doldurmaya başladı. Ben de sigara içmek için aracımdan inmiştim. O sırada gözüm fırfır dönen sayaca takıldı. Sayaçla birlikte bir oyunun da döndüğünü fark edip derhal müdahale ettim. 'Sen kimin maşasısın lan' diyerek pompacının üzerine yürüdüm. Kendisi ağzımdaki sigarayı görünce kaçtı zaten hemen. Sonra vatandaşlık görevimi yapıp polisi aradım. Belki inkar ederler diye pompadaki rakamın fotoğrafını çekmiştim, onu da emniyetteki arkadaşlarla paylaştım. Gerisi artık yüce Türk adaletine kalmış. Oraya öyle 8 TL falan yazarak bu milleti diz çöktüreceklerini sanıyorlarsa bizi hiç tanımamışlar'' sözleriyle olayı aktardı.

Türkiye'nin büyük bir ekonomik savaşla karşı karşıya olduğuna dikkat çeken Durgunlar, ''Dışardan gelen saldırılılarla baş etmek kolay ama maalesef içimizdeki hainlerin sayısı da hiç az değil. Bunlar bu akşam pompacı kılığına girdi, yarın marketçi olur, kuyumcu olur, pazarcı olur. Olmadık mallara olmadık fiyatlar yazarak bizi demoralize etmeye çalışacakları çok açık. Yeni oyunları bu. Uyanık olmamız lazım'' sözleriyle tüm vatandaşları aynı duyarlılıkla hareket etmeye çağırdı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=397431
ZT0388,"Akaryakıtta Beklenen Müjde Geldi: ''Bundan sonra benzinin litre fiyatına zam yok, litreyi azaltacağız...''","Akaryakıta art arda gelen zamların ardından kamuoyundan yükselen tepkileri dikkate alan Enerji Bakanlığı'dan beklenen müjdeli haber sonunda geldi. Son olarak litresi 8 TL'ye kadar yükselen benzinin bundan böyle mevcut fiyatlarında sabitleneceğini açıklayan Bakanlık, hali hazırda 1000 sanimetreküp (cc)'ye eşit olan Litre ölçü biriminde ise piyasa şartlarına göre değişikliğe gidileceğini duyurdu.

Ölçü birimi dayatması bitiyor

Müjdeli haberi kamuoyuna vermek için akşam saatlerinde kameraların karşısına geçen Enerji ve Tabii Kaynaklar Bakanı Fatih Dönmez, ""Akaryakıt fiyatlarında yaşanan dalgalanmalar halkımızı olduğu kadar hükümet olarak bizi de olumsuz yönde etkilemekte. Neticede o kadar makam arabası su yakmıyor. Elimizde olsa benzini 1 TL'den veriririz ama işte biiliyorsunuz elimizde değil. Otomatik oluyor bu artışlar. Makine yapıyor. Bizlik bir durum yok"" sözleriyle yaşanan rahatsızlığın farkında olduklarını dile getirdi.

""Ancak akaryakıtın litre fiyatını kontrol edemiyor olmamız, litre ölçü birimini de kontol edemediğimiz anlamına gelmiyor arkadaşlar. Birileri zamanında 1 litreye 1000 santimetreküp dedi diye biz bunu bu şekilde ilelebet sabit bir değer olarak kabul etmek durumunda değiliz. Neticede Kuran'da yazan bir ayet değil bu, kul yapımı bir birim"" diyen Bakan Dönmez, kimsenin bu millete ölçü birimi dayatmaya haddi olmadığının da altını çizdi.

Nasıl uygulanacak?

Dönmez, bu anlayış doğrultusunda, litre biriminin değişken değerler alabilmesine imkan sağlayan düzenlemelerin hızla yapıldığını belirtirken, uygulamanın detaylarını ise şu sözlerle aktardı:

""Biz 1 gün önceden benzin istasyonları da dahil olmak üzere tüm kamuoyuna duyurumuzu yapacağız. Atıyorum mesela 1 litre gece yarısından itibaren serbest piyasada 998.7 sanitemetreküpten işlem görecek diyeceğiz. Elbette bölgesel farklılıklara göre yine 3-5 milimetreküp oynayabilir bu. İstasyonlarda görevli arkadaşlar açıklanan rakama göre pompalarda gerekli düzenlemeyi yapacaklar. Biz de periyodik denetimlerle bu pompaların güncel litre değerini yansıttığından emin olacağız. O noktada vatandaşlarımızın da 1 litreyi fahiş santimetreküpten hesaplayan istasyonlar tespit ettiklerinde bize derhal haber vermeleri çok önemli. Biraz zaman alabilir ama eninde sonunda bu sistem oturacaktır...""

Basın toplantısının sonunda, sürekli 100 TL'lik alan vatandaşların durumuna da değinen Bakan Dönmez, ""Onlar zaten benzindeki fiyat artışından etkilenmedikleri için bu düzenlemeden sonra da etkilenmemeye devam edecekler. Onları ilgilendiren bir durum yok"" sözleriyle açıklamalarına son verdi.

(labirent300a Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=397403
ZT0389,Görevdeki İlk Ayında Afganistan Para Birimine TL Karşısında Yüzde 2 Değer Kazandıran Afganistan Merkez Bankası Başkanı: ''Demek bir de şu bilgisayarı açabilsem...'',"Taliban yönetimi tarafından 9 Eylül'de Afganistan Merkez Bankası Başkanı olarak atanan Hacı Muhammed İdris, görevdeki ilk ayında Afganistan Afganisi'nin Türk Lirası karşısında %2 değer kazanması nedeniyle bugün bir basın toplantısı düzenledi.

Göreve geldiği ilk günlerde basına yansıyan fotoğraflar nedeniyle çok fazla olumsuz önyargıya maruz kaldığını hatırlatan Hacı Muhammed İdris, 1 ay gibi kısa bir sürede Afgani'yi 0,098 TL'den 0.1 TL seviyesine çıkararak herkese gereken cevabı verdiğine işaret etti. İdris, hayli keyifli bir tonda yaptığı açıklamalarına şöyle devam etti:

""O gün vay keleşli Merkez Bankası başkanı mı olurmuş diyenlerin, internette bu adam o bilgisayarı açmayı bilmiyordur diye kendince komik yorumlar yapanların şu an yüzünü görmek isterdim. Noldu? Girdi mi size %2? Adamı böyle yaparlar işte. Evet 1 aydır hala şu bilgisayarı açamadım belki ama demek ki bu işler öyle bilgisayarla, 2-3 tane ekonomi terimini ezberlemekle falan olmuyormuş. Merkez Bankası yürek işi aslanım...""

""Benim için de sürpriz oldu""

Bir soru üzerine TL karşısında elde edilen yükselişin kendisi için de bir miktar süpriz olduğunu itiraf eden başarılı Merkez Bankası Başkanı, ""Göreve geldiğim ilk gün para kurulu toplantısında faizleri yükseltmemiz gerektiğini söyleyen 3 bürokratı kurşuna dizdikten sonra açıkçası pek bir şey yapamadım ama o biraz piyasalara kararlı duruşumuzun bir sinyali oldu galiba. Ben de tam emin değilim açıkcası fakat neticede işe yaramış mı yaramış?"" derken, belinden çıkardığı beylik tabancasıyla bir kaç kez havaya ateş ederek para politikası araçlarını etkin bir şekilde kullanmaya devam edeceğinin işaretlerini verdi.

Şu aşamada sadece TL karşısında değer kazandırdıklarını ancak istikrarlı politikalarla Afganistan Afganisi'ni orta vadede bir kaç para birimine karşı daha güçlendirmeyi hedeflediklerini vurgulayan İdris, ""Aslında şu bilgisayar olayını bi çözsem gerisi çok hızlı gelecek de şifresini bir türlü bulamıyoruz. O vurduğum üç kişiden birindeymiş şifresi. O çocuk galiba enflasyonun ne demek olduğunu da biliyordu bak. Yazık oldu kafire. Neyse halledicez bakalım bi şekilde"" sözleriyle piyasalara olumlu mesajlar göndererek basın toplantısına son verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=397295
ZT0390,"Squid Game'den ''Seksek ve Körebe Oynayarak Kredi Kartı Borcunu Kapatmak Mümkün'' Sonucunu Çıkaran Cenk Murzunlar(28), Artık Geleceğe Daha Umutla Bakıyor...","Hafta sonunu son günlerin popüler Netflix yapımı Squid Game'i izleyerek geçiren Cenk Murzunlar(28), şansı yeterince yaver giderse kredi kartı borcunu bir gün kapatabileceğine dair umutlarını tekrar yeşertti.

Genel kanının aksine Squid Game'i son derece pozitif mesajlar taşıyan, iyimser bir yapım olarak bulduğunu belirten Murzunlar, ""Sağda solda biraz karanlık ve sert bir dizi olduğunu söylüyorlardı. O yüzden biraz gerilerek başladım izlemeye ama ben şahsen öyle bir sonuca varamadım. Gördüğüm kadarıyla başlarına talih kuşu konan bir grup Koreli'nin çocuk oyunları oynayarak borçlarını kapatma imkanına kavuşmasını anlatıyor dizi. Burada ne gibi bir olumsuzluk var anlamadım? Keşke olsa yani öyle bir şey"" derken, dizinin ardından kendi borçlarını kapatma konusunda eskisine göre daha iyimser olduğunu ifade etti.

""Tabii yani dizi bu sonuçta ama belli de olmaz bu işler. Belki bunu izleyen birkaç zengin 'iyi fikirmiş ya hadi biz de böyle bir hayır işi yapalım' deyip ülkemizde de benzer bir sosyal sorumluluk projesini hayata geçirebilir. Öyle bir durumda ben gerekirse eşofmanımı da kendim getirmek suretiyle katılmak isterim"" sözleriyle hayırseverlere çağrıda bulunan Murzunlar, bankaların da müşterilerine benzer imkanlar sunması konusunda Squid Game'den ilham alabileceklerine belirterek şöyle devam etti:

""Mesela kendimden örnek veriyorum. Beni altı üstü 25 bin liralık borç için günde 2-3 kere arıyorlar. Açmıyorum. Neden? Çünkü illa para istiyorlar. O da bende yok. Çok kısır bir diyalog olacak açsam. Halbuki müşteri temsilcisi bana dese ki 'Cenk bey hafta sonu sizi saklambaç turnuvamıza bekliyoruz. Kazanırsanız borcunuzu silicez.' koşa koşa giderim. Hem sporumuzu yaparız hem de kazanırsak borcumuzu öderiz. Banka da yarışmayı canlı yayınlayarak oradan güzel bir reklam geliri elde edebilir. O ara belki birileri ölür kalır o ayrı ama en azından içimizden birisi borcunu ödemiş olur. Nereden baksanız şimdiki durumdan daha iyidir yani. Bence bunu bi düşünsünler...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=397245
ZT0391,"TÜİK, Ekim Ayında Kombi Yakmak İçin Gereken Minimum Aylık Geliri 9.400 TL Olarak Açıkladı...","Bu sabah TÜİK'in internet sitesinde yayınlanan rapor, bir süredir vatandaşların kafasını meşgul eden ""Havalar da soğudu ama acaba Ekim'de kombi yakacak kadar zengin miyim?"" sorusuna da net bir yanıt oldu. Raporda, Ekim ayı içerisinde en düşük ısıda kombi çalıştırmak için 4 kişilik bir ailenin yaşadığı eve girmesi gereken toplam para miktarı 9.400 TL olarak açıklanırken, bu rakamın düşük ayarda günlük toplam 12 saatlik bir yanma süresine göre hesaplandığı belirtildi.

Yine aynı rapora göre, Ekim ayı içerisinde kombi yakma hakkı kazananların toplam nüfusa oranı sadece %3'te kalırken, yeterli geliri olduğu halde Ekim'de kombi yakmayı gururuna yediremeyenlerin oranı ise %16'yı buluyor. Araştırmaya katılan vatandaşların %38'i ""evde birisi donarak ölene kadar battaniye ile oturmaya sıcak baktığını"" belirtirken, ""cenaze maliyeti kombi masrafını geçmediği sürece hiçbir şekilde yakmam"" diyenler ise %43'lük bir kısmı ouşturuyor.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=397188
ZT0392,Mark Zuckerberg: ''Instagram kesintisi sayesinde ne kadar huzur bulduğunu Instagram'dan paylaşanları ibretle izliyoruz...'',"Dün dünya genelinde yaşanan Facebook, WhatsApp ve Instagram kesintisinin yankıları sürerken, kesinti sırasında kafasını dinlediğini ve huzur bulduğunu söyleyen çok sayıda kullanıcıya Mark Zuckerberg'ten tepki geldi...

Bu sabah düzenlediği basın toplantısında Facebook sistemlerinde ortaya çıkan sorun nedeniyle yaşanan kesintiden dolayı kullanıcılardan özür dileyek söze başlayan Zuckerberg, ""Ancak bu özür her kullanıcımıza değil. Maalesef bizim çökmemizi adeta sevinçle karşılayan bazı kullanıcılarımız olduğunu da bugün üzüntüyle gördük. İsim verip de kimseyi rencide etmek istemiyorum. Onlar kendilerini biliyorlar."" ifadeleriyle sitemlerini paylaştı.

Instagram'ın çökmesinin aslında ne kadar iyi bir şey olduğunu Instagram'dan story atarak paylaşmanın ne kadar tutarlı bir davranış olduğunu kamuoyunun takdirine bıraktığını belirten başarılı CEO, şunları kaydetti:

""Bazıları adeta 'şu instagram bir an önce gelse de instagram'sız ne kadar mutlu olduğumu anlatsam' diye dakikaları saymış. Misal bir kullanıcımız 'Bir süre bildirim falan gelmeyince kafamı dinledim. Resmen bildirim bağımlısı olmuşuz' yazmış. Öteki '3-5 saat telefondan uzak kalmak ne kadar da iyi geldi. Sosyal medyanın esiri olduğumuzu bir kez daha fark ettim' diye döktürmüş. Nereden yapıyor bunu? Yine Instagram üzerinden. Kime söylüyor? Diğer Instagram kullanıcılarına. Onlar da bizim sağladığımız butonlar sayesinde beğeniyor bunu. Yani ben şu yaşıma kadar çok nankörlük gördüm ama böylesini gerçekten görmedim. Yazıklar olsun...""

Sosyal medyadan ya da whatsapp'tan yorulanların istedikleri an hesaplarını kapatabileceklerini, hatta bu uygulamaları telefonlarından kaldırabileceklerini bir kez daha hatırlatma gereği duyduğunu belirten Zuckerberg, ""Arkadaşlar bakın tekrar söylüyorum, kimseyi zorla tutmuyoruz. Stres yapıyorsa, kasıyorsa, bunalıma sokuyorsa samimi söylüyorum kapatın gidin yani. İlla çökmemizi beklemenize gerek yok. Sanki mecburi hizmet kapsamında instagram kullanıyormuş gibi havalara girmenize hiç gerek yok."" derken, bu tarz kullanıcıların tespit edilmesi halinde bundan böyle sistemden tamamen bloklamak dahil olmak üzere sert yaptırımların gündeme geleceği konusunda da uyarılarda bulundu.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=397126
ZT0393,"İlk Kez Venom İzleyen Bilge Suarı(26), Açken İçinden Çıkan Yaratığın İsmini Sonunda Öğrendi...","15 Ekim’de gösterime girecek olan Venom: Zehirli Öfke 2 filminin fragman’ını bu sabah Youtube’da izleyen Bilge Suarı(26), kendisiyle ilgili önemli bir aydınlanma yaşadı. “Videoyu bana bir arkadaşım ‘Acıkınca sen :P’ notuyla yolladı. Merak edip hemen izledim. Gerçekten de ekranda kendimi gördüm. İzlerken sürekli ‘Oha adımı da verseydiniz!’ oldum” diyen Suarı, açken içinden çıkan yaratıkla sonunda tanışmış olmanın ilginç bir deneyim olduğunu aktardı.

;

Normalde “Ponçik” bir insan olduğunu ancak acıkınca içinden göz dönmüş, etraftaki her şeyi bir an önce yemek isteyen, saldırgan ve zaman zaman bir miktar salyalı bir yaratık çıktığını belirten Suarı, “Yakınlarım bu yönümü bildikleri için o anlarda üzerime yiyecek bir şeyler atıp kaçıyorlar. O sayede şimdilik tanıdığım kimseye bir zararım olmadı ama yine de kendimi böyle dışarıdan görmek beni biraz ürkütmedi diyemem. Tersim düşündüğümden daha da pismiş” sözleriyle açken söyledikleri ve yaptıkları için bundan sonra herhangi bir sorumluluk kabul etmediğini de net bir şekilde ifade etti.

Tom Hardy’le içinde aynı yaratığı besliyor olmanın kendisi için ayrıca hoş bir sürpriz olduğunu da sözlerine ekleyen Suarı, “Yıllardır boşuna hayran değilmişim adama. Yani tamam aşırı yakışıklı, karizmatik falan ama ortak noktalarımız olduğunu hep hissediyordum. Kıyamam bak o da hiç açlığına dayanamıyor” derken, fırsat olursa bir gün Venom’larını tanıştırmak istediğini belirterek başarılı oyuncuya mesaj göndermeyi de ihmal etmedi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=397120
ZT0394,"Cumartesi Gecesi Evde Çay İçip Story'lere Alev Yollayabilecek Kadar Bütçesi Olan Emre Erfin(27), Neslinin Tükenmesi Tehdidiyle Karşı Karşıya...","Bir cumartesi gecesini daha evde çay içip yarım gözle dizi izlerken bir yandan da instagram story'lerine alev yollama ritüeliyle geçiren Emre Erfin(27), doğal seleksiyonda elenme tehdidiyle karşı karşıya...

Şu ana dek ulaşabildiği en heyecan verici sonuç yolladığı bazı kalp ve alevlerin karşı tarafca görülmesi olan Erfin, aynı kişiye yeterince uzun bir süre emoji yolladığı takdirde bir gün mutlaka dikkatini çekeceğine olan inancını korurken, yolladığı alevlere kazara olumlu bir karşılık gelmesi durumunda ne yapacağı konusunda ise belirsizlik sürüyor.

Erfin, ""Hani olmaz da Allah korusun biri o aleve düşse. Hadi kalk gel dese cepte bu saatte taksiye verecek para da yok. Gerçi zaten taksi de yok. İyice içime dert olurdu. Böyle iyi ya boşver"" sözleriyle yaşadığı ikilemi aktarırken, uzmanlar bulunduğu lokasyondan yürüme mesafesinde birilerine denk gelmediği sürece talihsiz gencin görünür bir gelecekte herhangi bir çiftleşme yaşama olasılığının oldukça düşük olduğuna dikkat çekiyorlar.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=397031
ZT0395,Uzmanlar Öneriyor: ''İlişkide kaybolan heyecanı geri getirmenin en iyi yolu birlikte Bitcoin piyasasına girmek...'',"Son yılların gözde yatırım harici haline gelen kripto paralar, evliliklerinde ya da ilişkilerinde eski heyecanı kaybeden çiftler için de ilişkiyi kurtarma aracı olarak hizmet vermeye başladı. Uzmanlar, birlikte kripto para işine giren çiftlerin “ne alalım - ne satalım - bak şu coin’e çok iyi diyolar” şeklinde aylarca sıkılmadan konuşabilecekleri ortak bir konuya sahip olduklarına dikkat çekerlerken, birlikte saatlerce grafik izleyip fiyat analizleri yapmanın da dizi izlemeye göre daha etkili bir yakınlaşma aracı olduğunu belirtiyorlar.

Konuyla ilgili olarak görüşlerine başvurduğumuz Evlilik Terapisti Psikolog Gülay Camalan de, ilişkilerindeki rutinleşmeden şikayet ederek kendisine başvuran çiftlere son 1 yıldır birlikte bitcoin işine girmelerini tavsiye ettiğini ve neredeyse tamamından olumlu geri dönüşler aldığını aktardı.

“İlişkide belli bir yerden sonra çiftlerin ilk baştaki heyecanlarını kaybetmeleri son derece doğal. Bu noktada ilişkinin ömrünü uzatmak için birlikte yapılabilecek ve her iki tarafı da heyecanlandıran yeni ilgi alanları bulmayı zaten uzun süredir danışanlarımıza tavsiye ediyoruz.” diyen Camalan, son dönemde neredeyse herkesin ortak ilgi alanı haline gelen kripto para piyasasının tam da bu iş için biçilmiş kaftan olduğunu ifade etti.

Danışan çiftlere ilk iş olarak birlikte bir Paribu hesabı açtırdığını belirten deneyimli psikolog, ortalama bir çift terapisi sürecini ise şöyle aktardı:

“Hem büyük ve güvenilir bir borsa olduğu hem de uygulamalarının kullanımı çok kolay olduğu için ben danışanlarıma Paribu’yu tavsiye ediyorum. Bu işe yeni girdilerse şu coin neymiş, ötekinin logosu güzelmiş, ben şunun ismini beğendim ondan da biraz alalım aşkım diye zaten kafadan 45 dakika ekrana kilitleniyorlar. Arada ben de ‘Aaa bakın o coin’in projesi, en az 10x yapar diyorlar’ falan diye gaz verip heyecanı yükseltiyorum. Takip eden 4-5 seans da danışanlarla birbirimize karşılıklı alt coin tavsiyeleri vererek geçiyor. Sonra bir noktada bana artık boşa para verdiklerini fark edip gelmeyi bırakıyorlar. Canları sağolsun. Açıkçası benim de işime geliyor yani. Bütün gün elalemin ilişkisini dinlemek de bir noktadan sonra sıkıyor anlıyor musunuz? Biz de insanız…”

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=396963
ZT0396,Sadece Hazır Çorba ve Makarnayla Beslenerek Çaktırmadan Açlık Grevi Yapan Üniversitelilere Terörle Mücadele Ekiplerinden Şafak Operasyonu...,"İstanbul Kadıköy ve İzmir'de barınma problemini protesto için parkta yatan gençlerin göz altına alınmasının ardından bir baskın haberi de başlarını sokacak bir ev buldukları halde kasıtlı olarak yeterli beslenmemek suretiyle hükümeti devirmeye çalışan üniversitelilere geldi. İstanbul Avcılar'da vatandaşların ihbarı üzerine bir eve yapılan baskında, hükümeti protesto için açlık grevi yaptıkları gerekçesiyle 4 kişi gözaltına alınırken, evde perişan halde bulunan grubun tamamının İstanbul Üniversitesi'nde öğrenci oldukları ortaya çıktı.

Yarı baygın halde dizi izlerken ele geçirildiler

İstanbul Emniyet Müdürlüğü Terörle Mücadele Şubesi tarafından sabaha karşı gerçekleştirilen şafak operasyonunda, gözlerinin feri sönmüş olmasına rağmen, yarı baygın şekilde laptop'tan dizi izlerken ele geçirilen gruba ilk müdahale olay yerinde bulunan sağlık ekiplerince yapıldı. Evde yapılan aramada herhangi bir örgütsel dökümana rastlanmazken, yiyecek namına sadece ucuz hazır çorba, yarım bayat ekmek, ikisi bir arada kahve paketleri, çay ve muhtelif ebatlarda ucuz acur cubur bulunması açlık grevi yapıldığı yönündeki şüpheleri doğruladı.

Evde gergin dakikalar

Sağlık ekiplerinin serumla hayata döndürdüğü öğrencilerden M.T(20), polisin ""Hangi örgüt için açlık grevi yapıyorsunuz? Kimden talimat alıyorsunuz?"" şeklindeki sorularına ""Abi ne alakası var?"" diyerek yanıt verdi. Polisin ""Olm doğru söyleyin, evde yiyecek bir şey yok!"" ısrarı üzerine ""Abi nasıl yok ya? Rafta makarna olacaktı"" sözleriyle yanıt veren M.T, çöpte bulunan makarna paketinin boş olduğunun söylenmesiyle blrlikte sinirlenerek diğer odaya doğru ""Onur makarnayı sen mi yedin lan şerefsiz!"" diye bağırdı.

Yan odadan gelen ""Lan ne makarnası? Geçen hafta üzerine ketçap dökük yedik ya onu. Açlıktan kafan gitti mk"" şeklindeki yanıtla birlikte evde gergin anlar yaşanırken, öğrencilerden A.Z ise ""Ben hepsini bitirmeyelim o makaranın demiştim mk 3 gündür çorbaya talim ediyoruz sizin yüzünüzden. Aç köpekler"" sözleriyle tartışmaya katıldı.

Yaşananan şeyin açlık grevi değil, normal öğrenci fakirliği olduğunun anlaşılmasıyla birlikte emniyet güçleri ve sağlık ekipleri evi terk ederlerken, yanlarında getirdikleri fazladan 3 paket serumu mutfağa bırakarak minik bir jest yapmayı da ihmal etmediler.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=396939
ZT0397,"Son 8 Yılda Kefen Bezine Gelen Yüzde 500 Zam Nedeniyle Dağılmanın Eşiğine Gelen AKP Çarşıbaşı Gençlik Kolları, Kendilerine Uzanacak Yardım Elini Bekliyor…","İlk kez 2013 yılında dönemin BaşbakanıTayyip Erdoğan’ı Trabzon Havaliman’ında kefenleriyle karışalamalarıyla ünlenen AKP Çarşıbaşı Gençlik Kolları üyeleri, o günden bugüne kefen bezine gelen %500 zam nedeniyle sıkıntılı günler yaşıyor...

""Enflasyon belimizi büktü""

Konuyla ilgili açıklamalarda bulunan AKP Çarşıbaşı Gençlik Kolları Sözcüsü Yıldıray Kalaman, ülkedeki enflasyondan dert yanarak ""2013 yılında kefen bezinin metresini 2 TL’ye alırken, şu anda bu fiyat 10 TL’ye dayanmış durumda. Biz TL ile para kazanan insanlarız, dolar almış başını gitmiş. Ayrıca artık 2013 yılındaki gençler değiliz. Bu süreçte cüsselerimiz de büyüdüğü için daha fazla bez lazım oluyor. Güç yetiremez olduk"" ifadelerine yer verdi.

Gelinen noktada artık yılda sadece iki kez Erdoğan’ı karşılamaya gitmeye paralarının yettiğini belirten Kalaman, ""Şu an eski bezleri yamayla onarıp, ek malzemelerle büyüterek idare etmeye çalışıyoruz ama nereye kadar?"" derken, kamu bankalarından kefen bezi kredisi ya da direkt bez hibesi şeklinde bir destek beklediklerini de sözlerine ekledi.

(Kadeh muhafızı Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=396900
ZT0398,Merkez Bankası'ndan Piyasaları Rahatlatan Açıklama: ''Bi noktadan sonra artık isteseniz de daha fazla fakirleşemiyorsunuz...'',"Dünkü 100 baz puanlık faiz indiriminin ardından Dolar ve Euro'da yeni rekorlar kırılırken, Merkez Bankası'ndan piyasaları rahatlatacak açıklama gecikmedi. Sabah saatlerinde kameraların karşısına geçen Merkez Bankası Başkanı Şahap Kavcıoğlu, öncelikle faizi düşür - döviz kuru yükselsin - kur yükselince enflasyon yükselsin - enflasyon yükselince mecburen faizi artır döngüsünde girilen yeni turun tüm vatandaşlara hayırlı olması temennisinde bulundu.

Aşağı yukarı 7-8 yıldır bu döngü içerisinde istikrarlı olarak fakirleşen Türkiye'nin bir noktadan sonra artık uğraşsa da daha fazla fakirleşemeyeceğine dikkat çeken Kavcıoğlu, ""Muhtemelen onu görmek bana nasip olmaz ama tahminimce en geç 2-3 merkez bankası başkanı sonra o noktaya varmış olacağız. Hissediyorum yani, geliyor"" diyerek ekonomi yönetiminin yol haritasını kamuoyuyla paylaştı.

Faizdir, enflasyondur, döviz kurudur böyle şeyleri sadece parası olanların dert ettiğine, parası olmayan vatandaş sayısı arttıkça ekonomik göstergelerin giderek daha az sayıda kişiyi alakadar ettiğine dikkat çeken TCMB Başkanı, şunları kaydetti:

""Aranızda hatırlayanlarınız vardır. Dolar mesela 2.5'tan 3'e çıktığında nasıl kıyamet kopmuştu. 4 olacak mı olmayacak mı diye koca ülkenin günlerce diken üstünde olduğu zamanları hep birlikte yaşadık. Niye? çünkü o zamanlar iyi kötü yurt dışına tatile gidebilen, arabası, cep telefonu ya da bilgisayarı bozulduğunda dünyası başına yıkılmayan epey sayıda vatandaşımız vardı. İyi kötü bunları alabildiğimiz için daha pahalıya alma ihtimali insanlarımızı rahatsız ediyordu. Ama şimdi öyle mi? Bakın dün 8.8 oldu dolar, 3-5 saat hafifi bi gündeme gelir gibi oldu ama Fenerbahçe'nin maçı kadar anca konuşuldu. Neden? Çünkü artık çoğunluk 8 de olsa alamıyor 9 da olsa. Düzenli fakirleşmenin böyle güzel yanları da var işte. Bir noktadan sonra hissetmiyorsunuz artık...""

Türkiye'nin şu an hala iyi kötü temin edebildiği için temel gıda maddelerininin fiyatlarına, barınma maliyetine ve elektrik, doğalgaz faturalarına yoğunlaştığını ancak yakında bunların da ödenemez olmasıyla birlikte bu dertlerin de ortadan kalkacağını belirten Kavcıoğlu, son olarak ""Henüz fakirleşmede tam dibe vurmadığımız için geçiş döneminin sancılarını az da olsa yaşıyoruz. Bir de bu kadar fakir olmadığımız zamanların hatırası nispeten taze olduğu için karşılaştırma yapıyoruz. O da can sıkıyor. Ancak Sayın Cumurbaşkanımızın üstün ekonomi bilgisi ve talimatlarıyla kısa sürede o aşamayı da geçeceğimizden kimsenin kuşkusu olmamalıdır."" ifadeleriyle piyasaları rahatlatacak mesajlar verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=396840
ZT0399,Yüz Yüze Eğitimin İlk Haftasında Yüz Yüze Eğitim Alamayacak Kadar Fakir Olduğunu Öğrenen Merve Kurazcı(19)'ın Akademik Yılı Oldukça Verimli Başladı...,"Üniversitelerde yüz yüze eğitimin tekrar başlamasıyla birlikte geçtiğimiz haftadan itibaren derslere girmeye başlayan İktisat Fakültesi 2. sınıf öğrencisi Merve Kurazcı(19), aradan geçen 1.5 yılda yüz yüze eğitime para yetiştiremeyecek kadar fakirleştiğini yaşayarak öğrenme fırsatı buldu.

KYK yurdu başvurusunda 3. yedeğe kaldığını ve bir mucize olmazsa özel yurt ya da ev tutma seçeneklerinden biriyle karşı karşıya olduğunu belirten Kurazcı, ""Seçenek dediysem lafın gelişi. Özel yurt senede 20.000 istiyor, onu zaten geç. 2. seçenek de İstanbul'da ancak yanıma 4 kişi daha alıp kiralık ev bulabilirsem gerçekleşir. Onun olma ihtimali de şu saatten sonra KYK çıkması ihtimalinden daha düşük. Hadi diyelim bir mucize oldu da 5 kişi dağlık karabağ civarında mağaradan hallice bir evi 2500'e tuttuk. Ayda 500 ona versem daha bunun kol gibi faturası, mutfak masrafı, yol masrafı, ıvır kıvırı var"" derken, her durumda açlıktan ölmeden bu dönemi tamamlayabilmesi için aylık en az 2000 TL'ye ihtiyaç duyduğunu ancak ortada böyle bir para bulunmadığını ifade etti.

Kurazcı, 2 sene önce bölüme başladığında da maddi durumunun öyle pek parlak olmadığını ama en azından barınma ve temel gıda ihtiyacını giderme gibi meseleleri fazla sıkıntı yaşamadan çözdüğünü söylerken, pandeminin başında bir gece yarısı apar topar yurttan çıkarılarak veda ettiği İstanbul'a kelimenin tam anlamıyla bildiğin evsiz, sersefil bir fakir olarak dönmenin kendisini oldukça şaşırttığını da sözlerine ekledi.

""Eğitimin en önemli amaçlarından biri de insanın kendisini tanımasına yardımcı olmaksa, son 1 haftanın akademik hayatımın şu ana kadarki en verimli dönemi olduğunu rahatlıkla söyleyebilirim. Yani tabii bölümüm gereği de ülkenin yüksek faiz-yüksek enflasyon-yüksek kur sarmalında ekonomik buhrandan geçtiğini falan az çok biliyordum. Her yıl biraz daha fakirleştiğimizin de farkındaydım ama parası ancak babasının evinde internetten öğrenim görmeye yeten tertemiz bir fakir olduğumu yeni keşfettim. Ben kendimi hala orta sınıf falan sanıyordum"" sözleriyle yaşadığı aydınlanmayı dile getiren Kurazcı, yüz yüze eğitimin daha verimli olduğu tezinin de bu sayede bir kaz daha ispatlanmış olduğuna dikkat çekti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=396740
ZT0400,"Pahalılıktan Market Raflarının Sorumlu Olduğunu Öğrenen Muzaffer Yiycek(64), Bir Daha Asla Bir Rafa Oy Vermemeye Yemin Etti...","Akşam saatlerinde Cumhurbaşkanı Erdoğan'ın konuşmasını dinlerken temel gıda ürünlerindeki fahiş fiyatlardan market raflarının ve etiketlerin sorumlu olduğunu öğrenen Muzaffer Yiycek(64), siyasi tercihlerini gözden geçirmeye karar verdi.

2650 TL emekli maaşı aldığını belirten Yiycek, ""Peynir, zeytin alırken bile elimiz titriyor artık. Yazıktır, günahtır bu millete. Ayçiçek yağının tadını unuttuk"" derken, bir önceki seçimde market rafına oy vermekten duyduğu pişmanlığı ise ""ellerim kırılaydı"" sözleriyle dile getirdi.

""Öncekileri nasıl sildiysem rafları da silerim""

Dövizdeki yükselişten dış mihrakların sorumlu olduğunu öğrendiğinden beri dış mihrak-faiz lobisi koalisyonuna, sebze-meyve fiyatlarındaki yükselişten halcilerin sorumlu olduğunu öğrendiğinden beri de kabzımallara kesinlikle oy vermediğini ifade eden Yiycek, ""Onları defterden nasıl sildiysem marketteki rafları da silerim. Silerim derken defterden silmek manasında. Yumurtaya, yağa yüzde yüz zam ne demek? Bu millet yeri geldiğinde vezir etmesini de rezil etmesini de bilir."" sözleriyle mahallesinde bulunan 3 zincir market şubesi, 4 bakkal ve 1 manavdaki tüm raflara sert mesajlar gönderdi.

Yiycek, halciler ve marketlerin yanlış tarım ve ekonomi politikalarıyla ülkeyi felakete sürüklediğini belirtirken, ""Bu işi beceremiyorlarsa bıraksınlar yapabilen birileri gelsin. Yeri geldiğinde istifa da bir hizmettir"" sözleriyle erken seçim çağrısında bulundu. Bir sonraki seçimde kim düşük fiyat garantisi verirse oyunu ona vereceğini de sözlerine ekleyen tecrübeli A Haber izleyicisi, ""Market rafı olmuyorsa market arabası var, sepet var, fiyat okumak için kullandıkları o zımbırtı var artık kim varsa bakıp değerlendiricez. Kimse Muzaffer'in oyunu garanti görmesin"" diyerek şu an için kararsızlar cephesinde olduğunu ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=396587
ZT0401,iPhone 13'ün Tanıtılmasının Ardından Bir Müjde de AKP'li Dayılardan: iPhone 6 Sahipleri de Artık Ekonomiden Şikayet Edebilecek...,"Teknoloji devi Apple yeni serisi iPhone 13'ün lansmanını bu akşam görkemli bir törenle gerçekleştirirken, bir müjde de AKP'li Dayılar Birliği'nden geldi. Kamuoyunda 'Çıkar telefonunu gösterci dayılar' olarak da bilinen oluşum, yeni iPhone 13'ü Türkiye'de piyasaya çıkmasının ardından sokak röportajlarında iPhone 6'sını gösteren gençlerin de ekonomiden şikayet etmesinde bir sakınca bulunmadığını duyurdu.

ABD'deki Apple etkinliğiyle eş zamanlı olarak Ankara Keçiören'de bir lansman gerçekleştiren AKP'li Dayılar Birliği, ekonomiden şikayet edebilmek için cepte bulunması gereken yeni telefon modellerini tanıttı. Geçtiğimiz yıla kadar zenginlik göstergesi olarak kabul edildiği için listede yer almayan iPhone 6, yeni iPhone 13'ün çıkmasıyla birlikte listeye dahil edilirken, Samsung S4 sahipleri de artık rahat rahat Türkiye'deki hayat pahalılığından yakınabilecek.

Konuyla ilgili olarak AKP'li Dayılar Birliği'nden yapılan açıklamada, geçtiğimiz yıla kadar sadece en az 20 yıllık tuşlu telefon sahiplerine tanınan ekonomiden şikayet etme hakkının kamuoyundan gelen tepkiler üzerine bu yıl daha geniş bir kitleye tanınması yönünde karara varıldığı belirtildi.

Yaş ortalaması 65 olan birliğin, teknolojiye adaptasyon konusunda yaşanan sıkıntılar nedeniyle yıllardır ""Dokunmatik telefonu olanlar zengindir, tuşlu telefonu olan o kadar zengin değildir"" şeklinde bir algıya sahip olduğu belirtilen açıklamada, ""Gerek gençlerden gelen 'beyinleri süngere dönmüş mk bunlara laf anlatılmaz' şeklindeki yapıcı eleştiriler gerekse de de 2021 yılı itibariyle marketten ayçiçek yağı alamaz hale gelen birlik üyelerimizin 'galiba biraz sıkıntı var evet' noktasına varması sonucu ekonomiden şikayet edebilmek için gereken kriterlerin yumuşatılması yönünde ortak karara varılmıştır. Siz bilmezsiniz yeğenim eskiden ortak karara bile varamazdık. Şimdi hükümet sağolsun çok şükür o imkanımız var rahat rahat varıyoruz"" ifadelerine yer verildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=396528
ZT0402,"Eğitimi İçin Yapılan Yatırımı 35 Yaşından Önce Çıkarmasının İmkansız Olduğunu Fark Eden Arda Kumcuk(11), Konkordato İlan Etti...","Ataşehir Özel Beybifen Koleji 5. Sınıf Öğrencisi Arda Kumcuk(11), ailesi tarafından sadece şu ana dek yapılan eğitim masrafını bile 35 yaşından önce çıkarmasının imkansız olduğunu fark etmesinin ardından mahkemeye konkordato başvurusunda bulundu.

Akşam saatlerinde düzenlediği basın toplantısına, bu yaşa dek kendisine bir şekilde güvenerek yatırım yapan ailesine teşekkür ederek başlayan Kumcuk, ""Ancak bir kaç gündür yaptığım hesaplamalar neticesinde çok büyük bir mucizeye imza atmadığım takdirde benim bu borcu ödemem mümkün görünmüyor. Kimse kusura bakmasın"" sözleriyle bundan sonra yapılacak yatırımlar için herhangi bir sorumluluk almayacağını net bir şekilde ifade etti.

Ailesinin sadece okula yıllık 40 bin tl ödediğini, buna servis, kitap, kırtasiye gibi kalemler de eklendiğinde eğitim masrafının yıllık 60 bin tl'yi geçtiğini belirten Kumcuk, şöyle devam etti.

""Yeme-içme, giyim-kuşam, barınma falan bunlara hiç girmedim bile. Onları zaten ölmemem için bir şekilde yapacaklar. Eğitim olayı biraz lüks, biraz da geleceğe yatırım gibi olduğundan sadece onu hesaba kattım. Şimdi 5 sene ilköğretim, öncesinde 2 sene kreşim var. Yıllık bazda hesaplayınca şu ana dek sırf eğitim için 400 bin TL'den fazla harcanmış. Deli para. Bu durumda yarın okulu bırakıp hemen asgari ücretle bir işe girsem, kazandığım parayı da hiç dokunmadan direkt bizimkilerin eline saysam bile bu borcu ödemem aşağı yukarı 15 yıl sürüyor. 25-26 yaşımda ancak masrafımı kurtarabiliyorum. Resmen ölü yatırımım...""

Eğtimine devam etmesi halinde bu borcun daha da katlanacağına, ülkedeki en iyi üniversitelerden birini dereceyle bitirse ve bitirir bitirmez ortalama maaşla bir işe girse bile en iyi ihtimalle 35 yaşında masrafını çıkarmaya başlayacağına işaret eden Kumcuk, ""Ben baştan konkordatomu ilan ederek bu borcu ödemeyeceğimi söyleyeyim de gerisi artık bizimkilere kalmış. Paraları çoksa, harcayacak yer arıyorlarsa buyursunlar devam etsinler. Bana hava hoş ama 10 yıl sonra 'bu oğlan da hayırsız çıktı' falan demesinler. Hayırlı çıkmam matematiksel olarak imkansız çünkü. Kurtarsa dükkan sizin ama hesap ortada"" derken, kendisine harcanan parayla 10 yıl önce bitcoin almış olsalar şu an ailesinin orta çaplı bir holding sahibi olmuş olacağına dikkat çekti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=396431
ZT0403,"Aşı Olmamak İçin Haftada 2 Kez PCR Testine Razı Olan Sınıf Öğretmeni, Çocuklara Dünyanın Düz Olduğunu Öğretmek İçin Her Türlü Fedakarlığa Hazır...","Yeni öğretim yılı öğretmenler için Covid-19 aşısı ya da haftada 2 kez PCR testi yaptırmak zorunluğuyla başlarken, aşı karşıtı öğretmenlerin uygulamaya tepkisi sürüyor.

Kayseri Melikgazi İlköğretim Okulu'nda sınıf öğretmenliği yapan Murat Güzmaya(36) da aşıya kuşkuyla yaklaşan eğitim neferlerinden biri. ""Maalesef devletimiz içinde de küreselcilerin aşı oyununa alet olan ciddi bir kesim var. Güya haftada 2 kez burnumuza çubuk sokarak bizi yıldıracaklarını sanıyorlar ancak ne yaparlarsa yapsınlar teslim olmayacağız. Bu uyanmış ve sorgulayan bilinçleri sindirmeye gücünüz yetmeyecek."" sözleriyle Bakanlığın aşı dayatmasına sonuna kadar direneceğini belirten Güzmaya, dünyayı yöneten 5 aile, ilaç şirketleri, illuminati, Dünya Sağlık Örgütü ve Bill Gates'e karşı gerekirse tek başına mücadele edeceğini ifade etti.

Geçmişte insanları dünyanın yuvarlak olduğuna ve aya gidildiğine inandıran üst aklın bugün de 5 milyon kişiyi öldüren ve hastanelerin yoğun bakım servislerine fazla mesai yaptıran bir pandemi olduğuna ikna etmeye çalıştığına dikkat çeken Güzmaya, ""Memur olduğum için yönetmelik gereği derste maskemi takıcam ama sanmasınlar ki o yalanı da Murat'a yedirdik. Sizi ve bütün sinsi planlarınızı biliyorum. Birbiriyle kanlı bıçaklı olan ülkelerin liderlerini, medyalarını ve milyonlarca sağlık çalışanını ele geçirmiş olabilirsiniz ama beni satın alamayacaksınız. Siz daha Murat'ı tanımıyorsunuz."" derken, sırf öğrencilerine dünyanın aslında düz olduğunu anlatmak için bile her türlü fedakarlığı yapmaya hazır olduğunu da sözlerine ekledi.

""Şimdi bu küreselcilerin en büyük yalanı bu küre dünya masalıdır. Zaten adlarını da oradan alıyorlar. Yıllarca ellerindeki medya yoluyla bu yalanı pompaladılar, baktılar ki millet yedi ondan sonra bi cesaret geldi bunlara. Pandemi mandemi diye parmaklarında oynatmaya başladılar herkesi. Ama artık hayvan terli. Sosyal medya çağındayız. Yemezler"" sözleriyle 500 yıllık bir oyunun Facebook'ta izlediği 3 video ve twitter'da okuduğu 2 flood sayesinde bozulduğunu belirten Güzmaya, pandemi ve aşı oyunlarını nasıl bozduysa önümüzdeki dönem genç zihinleri aydınlatarak yuvarlak dünya oyununu da öyle bozacağını kararlı bir şekilde ortaya koydu.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=396277
ZT0404,TÜİK'in Açıkladığı Yüzde 21'lik Büyümeyi Hissettiği İddia Edilen Saniye Gunduz(82)'un Evi Meraklı Ziyaretçilerin Akınına Uğruyor...,"Türkiye İstatistik Kurumu'nun Mart-Nisan-Mayıs aylarını kapsayan ikinci çeyrek büyüme oranını %21.9 olarak açıklamasının ardından söz konusu büyümenin tam olarak nerede gerçekleştiği ve kimler tarafından hissedildiği soruları da gündemi meşgul ederken, Türkiye'yi heyecanlandıran haber Kayseri'nin İncesu İlçesi'nden geldi.

TÜİK'in açıklamasıyla birlikte piyasalarda ''Geçen seneye göre gelirimiz en fazla %10 artarken gıdadan elektriğe bütün giderlerimiz en az %40 arttıysa kim bu kadar büyüdü? Nerede büyüdü?"" sorularını da gündeme getiren %21'lik büyüme üzerindeki gizem perdesi, bugün Kayseri'den gelen bir haberle aralandı. İncesu İlçesi'nde ikamet eden 82 yaşındaki Saniye Gunduz adlı vatandaşın bu sabah saatlerinde %21'lik büyümeyi hissettiğini açıklamasıyla birlikte gözler Kayseri'ye çevrilirken, Gunduz'un evi kısa sürede ziyaretçilerle doldu taştı.

Türkiye ayakta

Saniye Gunduz'un komşusu olduğunu belirten Fatma Elçaklı(44), ""Saniye nene zaten eskiden beri görür böyle şeyleri. Mesela sana şöyle bir baksın, yaşını, nereli olduğunu, hastalığını falan söyler hemen. Geçen sene de benim söylemesi ayıp altınım kaybolmuştu. Pat diye dediği onun yerden çıktı. Sorsan Deli Saniye derler ama kurban olduğum Allah ona böyle bi kalp gözü açıklığı ihsan etmiş"" derken, tüm Türkiye'yi heyecanlandıran gelişmeyi ise şu sözlerle aktardı:

""Sabah işte 9 gibi falan bir eksiği ihtiyacı var mı diye yoklamak için yanına gittim. Saniye nene salonda böyle yüzünde güleç bir ifadeyle hareketsiz oturuyordu. 'Ne oldu nene?' dedim. Ses yok. 'İyi misin Pakize nene konuşsana? dedim. 'Büyüme' dedi. 'Hangi büyüme nene?' dedim. 21 dedi. 'Kim 21 nene? Sen ne diyon?' dedim. 'Gördüm' dedi. Baktım iyi değil, biraz su verdim, Ayetel Kürsi okudum, kolonyayla alnını ovdum falan, az bi  kendine gelince dili çözüldü. Çok büyük ve parlak bir şey görmüş sabah. Bununla konuşmuş, selam getirmiş. merak etme demiş, ben dedikleri kadar büyüğüm demiş, sonra da geldiği gibi gitmiş...""

Belediye Başkanı da ziyaret etti

Olayın duyulmasıyla birlikte Gunduz'un evi önce komşuların sonra da İlçe'de yaşayan diğer vatandaşların akınına uğrarken, İncesu Belediye Başkanı İsmail Caneğri de akşam saatlerinde beraberindeki heyetle birlikte evi ziyaret etti. Çıkışta soruları yanıtlayan Caneğri, ""Geldik, elini öptük, kendisiyle bir süre sohbet imkanımız da oldu. Anlattığı şey gerçekten de %21'lik büyümenin tarifine çok uyuyor. Aldığımız bilgilere göre zaten kendisi daha evvel 3 kez hacca gitmiş, zaman zaman böyle gaipten haberler veren mubarek bir teyzemiz. Bugüne kadar dediği de hep çıkmış. Çok büyük ihtimalle bu da çıkacak inşallah"" sözleriyle Türkiye'ye müjdeli haberi verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=396154
ZT0405,"Vize Başvurusu 6. Kez Reddedilen Genç, Yurt Dışına Gitmek Yerine Yeteneklerini Ve Birikimini Ülkesi İçin Kullanmak İstiyor...","Son yıllarda Türkiye'nin en önemli sorunlarından biri haline gelen nitelikli insanların yurt dışına göç etmesi akımında yüzümüzü güldüren haber Ankara'nın Sincan ilçesinden geldi. Dumlupınar Üniversitesi Sosyal Bilimler Meslek Yüksek Okulu Büro Yönetimi bölümünden 2 yıl önce mezun olarak memleketine dönen Caner Budakçı(23), 6. vize başvurusunun da reddedilmesinin ardından düzenlediği basın toplantısında çarpıcı açıklamalarda bulundu.

""Bu beyin göç etmeyecek""

Mezuniyetinin ardından kesin dönüş yaptığı Ankara Sincan'daki baba evinde basın mensuplarını ağırlayan Budakçı, günümüz dünyasında bir ülkenin en önemli sermayesinin yetişmiş insan gücü olduğuna dikkat çekerken, ""Durum böyleyken hele de ülkemizin her anlamda zor günlerden geçtiği böylesi bir dönemde benim kalkıp da İngiltere'de, Kanada'da veyahut Almanya'da büro yönetmem en başta vatanseverliğe sığmaz. Kimse kusura bakmasın, bu beyin göç etmeyecek, kalıp kendi ülkesi için çalışacak. İşinize gelirse..."" sözleriyle Türkiye'yi rahatlatan mesajlar verdi.

""Kimse ısrar etmesin""

Budakçı, bu saatten sonra yurt dışından gelecek tekliflere kapısının kapalı olduğunu da özellikle belirterek ""Lütfen ısrar da edilmesin. En sevmediğim şey ısrar. Benim daha bu ülkede yapacaklarım bitmedi. Tam ne yapacağımı da bilmiyorum gerçi ama tutucaz artık bi işin ucundan. Mesela atıyorum, siz değerli arkadaşların çalıştığı gazetelerde falan uygun bir pozisyon vardır... Öyle çok da para istemem bak... Hatta ilk 3 ay deneme olarak yol+yemek şeklinde de..."" ifadelerine yer verdi.

Eğitimini aldığı büro yünetimi dışında medya, sinema, spor yorumculuğu, müzik, her türlü ceo'luk, danışmanlık, dış ticaret, organizasyon, satış, pazarlama ve sosyal medya uzmanlığı gibi alanlarda da Türkiye'ye hizmet etmekten onur duyacağını söyleyen vefakar genç, basın mensuplarına birer CV'sini dağıttıktan sonra mahalleden arkadaşlarıyla okey oynamak üzere toplantıya son verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=396059
ZT0406,"Elektrik Dağıtım Şirketlerinden Gülümseten Kampanya: ''Bir Sonraki Ay Faturada Ne Kadar Geçireceğimizi Doğru Tahmin Et, iPhone 12 Çekilişine Katılma Hakkı Kazan!''","Neredeyse her ay bir öncekinden daha yüksek gelen elektrik faturalarıyla ilgili yoğun şikayetler üzerine harekete geçen Elektrik Dağıtım Şirketleri Birliği, abonelerinin yüzünü güldürecek bir kampanyaya imza attı. Kampanyaya göre, bir sonraki ay gelecek faturanın, güncel faturadan ne kadar daha yüksek olacağını tam olarak doğru tahmin eden abonelerinden fatura tutarının yarısını tahsil edecek olan şirketler, ayrıca doğru tahmini yapanlar arasında her ay çekilişle belirlenecek 1 kişiye de iPhone 12 hediye edecek.

Kampanyanın duyurusu için kameraların karşısına geçen Elektrik Dağıtım Şirketleri Birliği Genel Sekreteri Suat Lambacı, elektrik faturalarındaki düzenli artışın önüne geçmenin şu an için mümkün görünmediğini belirterek ""Madem öyle, en azından hem bu durumu abonelerimiz için bir avantaja dönüştürelim hem de hayatlarına yeni bir heyecan katalım dedik"" sözleriyle fikrin ortaya çıkış öyküsünü paylaştı.

Elektrik faturalarının kullanım miktarından bağımsız olarak sürekli arttığına ancak bu artışın oranının belirsiz olduğuna dikkat çeken Lambacı, ""Açıkcası biz bile bir sonraki ay ne kadar zam yapacağımızı son ana kadar bilmiyoruz. Ben de kendi evime gelen faturayı görünce her defasında bi 'vay mk yine ne geçirmişiz' diyorum mesela"" derken, bu belirsizlik sayesinde ortaya son derece keyifli bir oyunun çıktığına işaret etti.

Nasıl oynanıyor?

İddaa işbirliğiyle düzenlenecek olan kampanyada katılımcılar, artış miktarıyla ilgili tahminlerinden oluşan kuponu her ay fatura kesim tarihine kadar doldurarak iddaa bayilerine yatırmak suretiyle şanslarını deneyebilecekler. 16 TL'den satılacak olan kuponlarda ise 6 adet tahmin hakkı bulunacak. Örneğin, Temmuz ayında 320 TL fatura gelen bir abone, Ağustos ayında faturasının ne kadar artacağı ile ilgili olarak ""81, 74, 62, 97, 45, 116"" şeklinde tahminlerde bulunur ve eğer Ağustos faturası 401 TL gelirse, ""320+81=401"" şeklindeki doğru tahminiyle bir sonraki ayın faturasında %50 indirim ve iPhone çekilişine katılım hakkı kazanacak.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=395920
ZT0407,Güngören'de 8 Kişilik Afgan Grup ile 3 Kişilik Öğrenci Grup Arasında Nefes Kesen Yarış: 2+1 Köpek Bağlasan Durmaz Zemin Kat Daireye 2500 TL Kira Verme Şansı Kimin Olacak?,"İstanbul Güngören'de 35 yıllık binadaki 2+1 zemin kat daireyi tutmak için 8 kişilik Afgan grup ile 3 kişilik üniversite öğrencisi grup arasındaki rekabette son dönemece girilirken, köpek bağlasan durmaz eve 2500 TL kira verecek şanslı ekibin en geç pazartesi günü belli olması bekleniyor...

Kiralama için yetkili durumda bulunan Emlakçı İsmail Güztoros (Güztoros Emlak) tarafından yapılan açıklamada, evin metrobüse 20 dakika yürüme mesafesinde olduğuna dikkat çekilirken, ""Mutfak ve banyo 10-15 bin TL kadar bi masraf istiyor ama yok ben onları fazla kullanmayacağım zaten derseniz bugün bile geçip oturabilirsiniz. Onun dışında bir tek tavanda ve duvarlarda rutubete bağlı yer yer kararmalar var. O yüzden zaten depozitoyu 1 kira bedeli olarak uygun tuttuk. Boya takıntısı olan ve ciğerlerine güvenmeyen aramasın"" sözleriyle evin konum olarak emsalsiz olduğuna vurgu yapıldı.

Son 1 haftada 8 farklı kiracı adayı tarafından bakılan evde şu an 9 kişilik bir Suriyeli ailenin yaşadığını ancak ay sonunda kesin olarak evi boşaltacaklarını belirten Güztoros, ""Kendilerinden yana bir sıkıntımız yok ama evi 2 sene önce tuttukları için 1500 TL kira ödüyorlar. En fazla 2000 TL verebileceklerini söyleyince mecburen yollarımızı ayırmak durumunda kaldık. Neticede biz de hayır kurumu değiliz"" derken, elemelerde en yüksek kira teklifini vererek finale kalan Afgan mülteci ve Türk öğrenci ekiplere başarılar diledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=395864
ZT0408,"20 Yıl Süren Kanlı Çatışmaların Ardından Afganistan'da Yönetimi Ele Geçiren Taliban, Sırf Uyuşturucu Satıp Kadın Öldürmek İçin O Kadar Zahmete Değip Değmediğini Sorguluyor...","Afganistan'da 20 yıl süren kanlı çatışmaların ardından geçtiğimiz hafta ülkenin yönetimini ele geçiren Taliban yanlıları, şimdi de içine düştükleri boşlukla mücadele etmeye çalışıyorlar. Zafer kutlamalarının ardından, %90'ı çöl olan ve dünyaya uyuştucu satışı dışında doğru dürüst bir gelir kaynağı olmayan fakir bir ülkenin yönetimi için 20 yıl savaştıklarını yeni yeni farkettiklerini belirten Taliban Sözcüsü, ""O ara gözümüz kararmış, çatışmanın tozu dumanı içinde, sıcağı sıcağına fark edememişiz. Hadi şimdi kadın öldürerek oyalanıyoruz ama sonrasında ne yapacağımız hakkında açıkçası hiçbir fikrimiz yok."" diyerek bir sonraki iç savaşa kadar bir şekilde durumu idare etmeye çalışacaklarını ifade etti.

Yeni yönetim sıkıntılı

ABD güçlerinin çekilmesinin ardından saldırıya geçerek kısa sürede Afganistan'ın yönetimini ele geçiren terör örgütü Taliban'da sevinç gösterileri bir süredir yerini derin bir sessizliğe bıraktı. 20 yıl süren ve toplam 200 bin civarında insanın hayatını kaybettiği kanlı iç savaşın ardından ulaştıkları zaferi birkaç gün boyunca doyasıya kutlayan Taliban güçleri, bunca zahmetin, altında petrol bile olmayan orta büyüklükte bir çöl için olduğunu yeni yeni farkederlerken, Taliban Sözcüsü'nün bu sabah düzenlediği basın toplantısı moralleri iyice bozdu.

""Başımıza iş aldık""

Başkent Kabil'deki hükümet sarayında basın mensuplarının karşısına geçen Taliban Sözcüsü Zabibullah Mücahit, dava arkadaşlarına teşekkür ederek başladığı konuşmasına şöyle devam etti:

""Yine savaşırken iyiydi. Eroini çakıp sağa sola ateş ederken vakit geçiyordu ama şimdi ne yapacağımızı ben de bilmiyorum açıkçası değerli kardeşlerim. 2 gündür sarayda el elde baş başta oturuyoruz. Hazine desen kasada 5 kuruş para yok ki onu bölüşelim. Daha bunun dışişleri var, maliyesi var, sağlık bakanlığı var. Her yer evrak, kağıt. Durduk yere başımıza bi ton iş aldık. Hayır yani terörist adamız anlamıyoruz da. Elde keleş oturuyoruz öyle...""

""Aklımıza hiçbir şey gelmiyor""

En başta NATO destekli Afgan hükümetine karşı iç savaş çıkarırken başarılı olacağına pek ihtimal vermedikleri için iktidara biraz da hazırlıksız yakalandıklarını samimiyetle itiraf eden Mücahit, ""Yine de o kadar adam öldü, bari gelmişken ekonomik anlamda bir reform meform bir şeyler yapalım diyoruz fakat inanın aklımıza hiçbir şey gelmiyor. Zaten kafamız güzel. Aramızda bazı arkadaşlar ihracata ağırlık verelim, tarıma abanalım falan diye bir şeyler diyolar da, nasıl olacak yani bu işler? Örgütte okuma-yazma bilen sayısı toplasan 20 kişi ya var ya yok. Hepsini bakan yapsak diğer işlere kim bakacak? Resmen göz göre göre kendimizi kandırıyoruz. Hadi bişeyler yaptık, iyi kötü bi işin ucundan tuttuk diyelim, yarın başka birilerinin gelip kafamızı kesmeyecekleri ne malum? Öyle bekliyoruz işte çöllük yerde... Hayırlısı artık..."" sözleriyle de içinde bulundukları zor durumu gözler önüne serdi.

Bir sonraki iç savaş için önemli tavsiyeler

Mücahit, 20 yıldır boşu boşuna ter döktüklerini düşündükçe sinirlerinin bozulduğunu belirtirken, kendilerinden sonra gelecek olan hükümete de tavsiyelerde bulunmayı ihmal etmedi:

""Yani işte manzara bu arkadaşlar. Boş yere kendinizi heder etmeyin diyicem ama biliyorum ne söylesem boş. Sırf can sıkıntısından kesin birileri yine bir iç savaş çıkaracak. Çıkarsınlar da zaten. Başka türlü vakit geçmiyo... Neyse, bizden sonra gelecek arkadaşlara tavsiyemiz, eğer yapabilirlerse bi ihtimal, planlı programlı bi şekilde gelsinler, ellerinde bi proje olsun. Ha biz yine sonuna kadar çatışırız onlarla da, hiç değilse sonunda elle tutulur bişey çıksın ortaya. Ne için savaştığımız belli olsun en azından...""

(Witchdash Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=395798
ZT0409,Taliban Yeni Koronavirüs Tedbirlerini Açıkladı: Kadınlara Dışarıda Maske Zorunluluğu Kalktı...,"Dün akşam saatlerinde yeni Koronavirüs tedbirlerini anlatmak için bir basın toplantısı Taliban Sözcüsü Suhail Shaheen, kadınlar için kamusal alanda maske zorunluluğunun artık işlevsiz olması nedeniyle kaldırıldığını duyurdu.

Taliban'ın şeriat yönetimine halkın ve özellikle kadınlarının kısa sürede adapte olduğunu belirten Shaheen, ""Zaten kadınlarım şer'î kanunlara göre yeterince örtülü giyiniyorlar, buna maske eklemek ahmaklık olurdu. Ayrıca kollarını da şer'î kanunlarımıza göre açamayacakları için de aşı olmama zorunluluğu getirdik. Ancak eşleri eğer aşı yapmayı biliyorlarsa evlerinde aşı olabilirler. Tabii ki bir Taliban personeli denetiminde yapılacak bu işlem."" diye de ekledi.

Bir soru üzerine ülkelerine yakın zamanda seçim ve çok partili sistem getirmeyi amaçladıklarını belirten Taliban sözcüsü, ""Kadınlarımızın tabii ki oy hakkı olacak ama oy kullanamayacaklar. Onun yerine o hakkı kendileri adına eşleri kullanacak. Yani bir eşi olan adam iki oy kullanacak, hem kendi oyunu hem eşinin oyunu kullanacak. Bazı erkekler de dört zevce alıp oy kullanma haklarını beşe çıkarabilirler."" sözleriyle Afgan demokrasisinin tüm dünyaya örnek olacağını ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=395757
ZT0410,"Geçtiğimiz Yıl Yaşanan Furyada WhatsApp'ı Kaldırıp Telefonuna Telegram Yükleyen Nizamettin Yareren(58), Satışa Geldiğinin Farkına Yeni Yeni Varıyor...","Geçtiğimiz yıl Telegram‘a geçme furyasında WhatsApp hesabını silip Telegram’ı telefonuna yükleyen Nizamettin YarerenI(58), satışa geldiğinin farkına yeni yeni varıyor.

Yozgat'ın Çayıralan ilçesinde yaşayan Devlet Su İşleri'nden emekli Nizamettin Yareren, ilk olarak Facebook adlı ajans sitesinde, WhatsApp'ın Türkiye’yi yıkmak isteyen dış güçler tarafından ele geçirildiğini öğrendiğini ve derhal tüm akrabalarını ve arkadaşlarını uyardığını belirterek, şunları kaydetti:

""İlk günler her şey çok güzel gidiyordu. Eşim dostum akrabalar herkes beşer onar Telegrama geçmeye başladı. Sevinmiştim hepsine tek tek mesajlar attım. Başta bir iki tane hayırlı cumlar mesajı geldiyse de sonrasında bir sessizlik hakim oldu. Mesajlarıma da geri dönen olmadı. Herhalde bu biraz daha yavaş çalışıyor, mesajlar yoldadır gelir diye bekledim. Aradan bir yıl geçince satışa geldiğimi anladım. Herkes hala WhatsApp kullanıyormuş. Ben de mecburen geri yükledim. Bu millet adam olmaz. Yazıklar olsun...""

WhatsApp'a geçmesine rağmen temkinli olmaya devam ettiğini de sözlerine ekleyen Yareren, ""Devlet sırrı olan konuları yazışmamaya dikkat ediyorum. Nasılsın iyi misin o kadar. Ne yaparlarsa yapsınlar benden laf alamayacaklar"" sözleriyle büyük küresel oyuna teslim olmayacağının altını çizdi.

(devrik lider Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=395748
ZT0411,300'den Fazla Kişinin ''Kayıp'' Olduğu ve Bir İlçenin Neredeyse Haritadan Silindiği Sel Felaketinde Korkulan Olmadı: HES'lerin İtibarında Önemli Bir Hasar Yok,"Kastamonu'nun Bozkurt ilçesinde yaşanan sel felaketinin yaraları sarılmaya hala çalışılırken, bölgeden sevindirici haberler de geliyor.

Şu ana dek resmi rakamlara göre 31 kişinin hayatını kaybettiği, AFAD'dan gelen bilgilere göre 300'den fazla kişinin kayıp olduğu ve 5000 nüfuslu ilçenin büyük bölümünün yıkıma uğradığı sel felaketinde, dere üzerine inşa edilen HES'lerin önemli bir payı olduğu yönündeki iddiaları gündeme taşınmıştı.

Dere akışını kesintiye uğratan HES'lerden birinin kapaklarının açılmasıyla ilçenin şiddetli sele maruz kaldığı yönündeki iddiaların ardından mikrofonlara konuşan Tarım ve Orman Bakanı Pekir Pakdemirli, ""HES'imiz yağışlar nedeniyle biraz hasar almış durumda ama şu an ciddi bir durum yok. Esas üzücü olan söylentiler yüzünden gururunun kırılmış olması. Orada ciddi bir kalp kırıklığı mevcut, inşallah zamanla onu da onaracağız."" sözleriyle yaşanan felakette mağdur olan HES'lerin yaralarının en kısa sürede sarılacağını ifade etti.

Dere yatağı üzerine ilçe kurup bir de dereye 2 tane HES inşa ederek gelen felaketin tamamen takdir-i ilahi olduğuna dikkat çeken Diyanet İşleri Başkanı Ali Erbaş ise, böyle üzücü olaylarda sabır ve tevvekkülün önemine dikkat çekti. ""Yakınlarını ve evlerini kaybeden vatandaşlarımızın o anki üzüntüyle HES'leri vs suçlaması anlaşılabilir olsa da biraz sakin düşününce kalp kırdıklarını fark edeceklerdir."" diyen Erbaş, durum sakinleştiğinde halen hayatta olan ilçe halkıyla HES'lerin hellaleşerek olayı tatlıya bağlayacaklarından emin olduğunu da sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=395620
ZT0412,"Yunanistan'a Yardım İçin 2 Adet Yangın Söndürme Uçağı Gönderileceğini Açıklayan Dışişleri Bakanı Çavuşoğlu: ''Yalnız uçaklar emanet hocam, biraz dikkatli şeyapabilirsek...''","Orman yangınlarıyla mücadele eden Yunanistan'a yardım amacıyla Türkiye'nin 2 adet yangın söndürme uçağı göndereceğini açıklayan Dışişleri Bakanı Mevlüt Çavuşoğlu, Yunan tarafını uçakların dikkatli kullanılması konusunda uyarmayı da ihmal etmedi.

Yunan mevkidaşı Nikos Dendias'la bu öğlen saatlerinde bir görüşme gerçekleştiren Bakan Çavuşoğlu, Türkiye’deki orman yangınlarının kontrol altına alındığını belirterek boşa çıkan yangın söndürme uçaklarından 2'sinin destek için Yunanistan'a gönderileceğini açıkladı.

Görüşmede, söz konusu uçakların Türkiye'ye ait olmadığına dikkat çeken Bakan Çavuşoğlu ""Tabii şimdi öyle bir yardım talebi gelince mecburen bir şeyler yapmaya çalıştık. 'Valla bizde de yok' diyip komşumuzu geri çevirmek içimize sinmedi. Mecburen oradan buradan kiraladığımız uçaklardan 2'sini yolluyoruz ama bir yandan da tedirginiz açıkçası. Neticede emanet mal yani..."" ifadelerine yer verdi.

Yunan tarafını uçakların dikkatli kullanılması konusunda sıkı sıkıya tembihleyen Çavuşoğlu, şunları kaydetti:

""İnerken kalkarken falan uçakları hırpalamazsak gerçekten sevinirim. Gözünüzü seveyim çizik mizik olmasın. Bir de şimdi mesela büyük yangın var, küçük yangın var. Bizim yolladıklarımızı siz önce bi küçüklerde kullanın, büyük olanlara sizdeki uçaklar gitsin yine. Ha yetişmezse o zaman bi çaresini düşünürüz. Çünkü bunları artık Rusya'dan mı Ukrayna'dan mı kimden kiraladıysak aynı şekilde geri vermezsek sıkıntı çıkar. Bizim olsa mesele değil de...""

Yunan Dışişleri Bakanı'nın ""Abi bu kadar mesele olacaksa göndermeyin isterseniz, siz de mahçup olmayın sonra"" şeklindeki yanıtı üzerine ""Yok ya olur mu öyle şey. Laf ağızdan çıktı bir kere yolliycaz artık ama işte emanetin canı tez olur derler, ondan biraz tedirginlik var. Bi şey sorucam peki, çok mu yüksek alevler nedir orada durum?"" diyerek uçak gönderme sözünün arkasında duran Çavuşoğlu, aldığı ""Baya yanıyor ya. 30 tane uçakla başedemiyoruz"" yanıtı üzerine gergin bir şekilde basın toplantısına son verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=395461
ZT0413,Efsanelerde Adı Geçen Dingo'nun Ahırı'nın Türkiye Sınırları İçerisinde Olduğu Kesinlik Kazandı...,"Yeni Zelandalı arkeolog John Larsen ve ekibinin yıllardır sürdürdükleri araştırmalardan elde ettikleri yeni bulgulara göre, efsanelerde adı geçen Dingo'nun Ahırı'nın Türkiye sınırları içerisinde olduğu kesinlik kazandı.  Bilim dünyasını heyecanlandıran gelişmeyle ilgili detayların önümüzdeki günlerde bir basın toplantısıyla duyurulacağı açıklandı.

Bin yıllardır gizemini koruyan, efsanelerde ve kutsal kitaplarda ismi geçen Dingo'nun Ahırı'nın gerçek olup olmadığı, eğer gerçekse tam olarak nerede olduğu soruları sonunda yanıt buldu. Yeni Zelandalı arkeolog John Larsen ve kendisine eşlik eden Türk bilim insanlarının 6 yıl süren çalışmaları sonunda Van'ın Saray ilçesi yakınlarında Dingo'nun Ahırı'na ait olduğu düşünülen kalıntılara ulaşıldı.

Efsanevi ahırın geçmişte de büyük bir çekim merkezi ve kavimler göçünün ana geçiş noktalarından biri olduğu bilinen bir bölgede bulunmasının sürpriz olmadığını belirten Larsen, ""Aslında araştırmalarımıza ilk önce İran'da başlamıştık ancak bir noktada kazara Türkiye tarafına geçmişiz. Sınırdan geçerken kimse bize 'Kimsiniz? O kazma küreklerle nereye gidiyorsunuz? Niye sağı solu kazıyorsunuz?' diye sormayınca Dingo'nun Ahırı'nı doğru yerde aradığımızdan emin olarak araştırmalarımızı bu bölge üzerinde yoğunlaştırdık"" sözleriyle tarihi buluşun heyecan verici öyküsünü aktardı.

Konuyla ilgili olarak Kültür ve Turizm Bakanlığı'ndan yapılan açıklamada ise Dingo'nun Ahırı'nın UNESCO Dünya Mirası listesine alınması için girişimlerin en kısa sürede başlatılacağı açıklanırken, ""Benzer kalıntıların Ağrı, Hatay, Şanlıurfa ve Kilis illerimizde de bulunduğuna dair raporlar var. Eğer doğruysa Dingo'nun Ahırı'nın aynı zamanda tarihte bilinen ilk franchise işletmesi olduğu da kanıtlanmış olacak"" sözleriyle önümüzdeki günlerde yeni müjdelerin de kamuoyuyla paylaşılabileceği belirtildi.

(havanadakiadamimiz Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=395422
ZT0414,Gündemdeki Tartışmalar Her Gün Sınırdan Ellerini Kollarını Sallayarak Geçen Afgan Mültecileri de Tedirgin Etti: ''İnşallah Türkiye'yi aciz göstermiyoruzdur...'',"Binlerce kişilik kafileler halinde her gün İran sınırından Türkiye'ye geçen Afgan mülteciler, son günlerde gündemi meşgul eden ''Türkiye'yi aciz gösterme'' tartışmaları yüzünden tedirgin. 3 gündür Türkiye'de bulunduğunu belirten Afgan Rashid Sawari(24), arkadaşlarıyla birlikte Zeytinburnu sahilinde basına yaptığı açıklamada ""Biz sınırdan elimizi kolumuzu sallayarak geçip Van'dan buraya kadar tek bir polis ya da asker kontrolüne takılmadan geldik. Burada da öyle kafamıza göre takılıyoruz ama inşallah kusura bakmamışsınızdır."" derken, Türkiye'nin aciz görünme konusunda bu kadar hassas olduğunu bilmediklerini ifade etti.

""Bilsek kesinlikle ona göre davranırdık. Yalandan da olsa biraz zorlanmış gibi yapardık. Ne bileyim sınırdan sürünerek falan geçerdik en azından."" sözleriyle Türkiye'nin hassasiyetlerine saygı duyduklarını belirten Sawari, halen Afganistan'da olup Türkiye'ye gelmeye hazırlanan 2 milyon kadar Afgan'a da şu mesajı yolladı:

""Burada işler biraz enteresan. Aciz görünmeme konusunda inanılmaz takıntılılar. Ona göre gelecek olan arkadaşlar sınırı rahat rahat geçtiklerini fazla belli etmezlerse iyi olur. Mümkün mertebe sanki birileri Türkiye'nin sınırlarını koruyormuş da siz ona rağmen geçmişsiniz gibi yapın. Ne biliym en azından gece geçilebilir mesela. Ya da arkanızdan kovalayan varmış gibi biraz telaşla koşarak falan. Bu şekilde isterseniz bütün Afganistan'ı buraya toplayabilirsiniz, yeter ki Türkiye'yi sınırlarını korumaktan aciz bir ülke gibi göstermeyelim. O konu çok önemli...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=395328
ZT0415,"''Aşılandık gelin'' Maskeleri ve Kevgire Dönen Sınırlarla Kırılmayan Türkiye'nin Milli Gururu, ''Yanıyoruz yardıma gelin'' Çağrıları Yüzünden Tehdit Altında. Ayrıntılar Geliyor...","Turizm sezonu öncesi başlatılan ''Enjoy i'm vaccinated'' kampanyasını ve ülkenin doğu sınırlarının her gün binlerce Afgan tarafından kevgire çevrilmesini hasarsız atlatan Türkiye'nin milli gururu, ülkenin batısında halen süren yangınlar için dünyaya yapılan ''Yardım edin, uçak gönderin'' çağrıları yüzünden zor günler yaşıyor...

Milli gururun, kırılmama mücadelesinde oldukça zorlu rakipleri geride bıraktıktan sonra insani bir yardım çağrısı karşısında bu derece zorlanması otoriteleri de şaşkına çevirmiş durumda. Bugüne dek, para biriminin 8 yılda 6 kat değer kaybetmesi, adalete olan güvenin tamamen kaybolması, asgari ücretin 300 Euro bile etmemesi ve çalışanların %60'ının o ücreti alması, demokrasi ve basın özgürlüğünde dünyada otoriter devletler sınıfında yer almak, gençlerin üçte birinin işsiz olması ve %70'inin yurt dışına gitmek istemesi, felaket anlarında kafasına çay paketi fırlatılması gibi dişli rakipleri bile yara almadan geçen milli gururun, büyük bir yangın felaketi karşısında dünyaya yapılan yardım çağrısına puan kaybetmesi ""Okyanusu geçip derede boğulmak"" değerlendirmelerine konu olurken, twitter'da ''#Turkeyisstrong"" hashtag'ine atılacak 1 milyon tweetle bu engelin de hasarsız aşılması umuluyor...

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=395146
ZT0416,"Ülkesindeki Yangını Rusya'dan Kiraladığı 3 Uçakla Söndürmeye Çalışan Türkiye, Yanan Bölgelere Birer Saray Daha İnşa Edilerek İtibarın Korunmasını Bekliyor...","Manavgat başta olmak üzere yurdun güney bölgelerindeki 70 ayrı noktada çıkan yangınlara Rusya'dan kiralanan 3 (yazıyla üç) adet yangın söndürme uçağıyla müdahale etme çabaları sürerken, her yaz büyük yangınlara şahit olan Türkiye'nin kendisine ait doğru dürüst bir söndürme filosu olmaması nedeniyle zarar gören itibarını düzeltme çalışmaları için de düğmeye basıldı.

Yunanistan'ın 20, Fransa'nın 29, İspanya'nın 17, İtalya'nın 19 uçaklık filosuna karşılık bakanlık envanterinde 0 yangın söndürme uçağı bulunan, THK'ya ait 6 adet uçağı da ideolojik nedenlerle atıl duruma düşürerek kullanmayan Türkiye, bir orman yangını sezonunu daha Rusya'dan kiralanan 3 uçakla atlatmaya çalışırken, ''Acaba itibarımız zarar görmüş müdür?"" sorusu da gündemde.

Yangınların, tam da Marmaris'te 650 milyon TL'ye inşa edilen yeni Cumhurbaşkanlığı yazlık sarayı ile Türkiye'nin itibarının zirve yaptığı bir döneme denk gelmesinin manidar olduğuna dikkat çeken vatandaşlar, her şeye rağmen bu felaketin de ülkenin itibarını daha yukarıya taşımak için bir fırsat olarak kullanılabileceği görüşünde.

Hali hazırda Muğla'da bir saray bulunduğu için oranın itibarının büyük ölçüde kurtulduğuna ancak yangın çıkan 21 ilin kalan 20'sinde derhal birer saray daha inşa edilmesinin şart olduğuna işaret eden Muzaffer İycen(56), ""Gerçekten ciğerimiz yanıyor. 2 gündür Cumhurbaşkanlığı filosundaki 13 uçağın resimlerine bakarak kendimi avutmaya çalışsam da fayda etmedi. Bu işi ancak yeni bir saray çözer"" sözleriyle bu konuda elinden gelen yardımı yapmaya hazır olduğunu ifade etti.

""Ben kendim Osmaniye'liyim. Şu an pek nakit yardımı yapacak durumum yok ama ilimize yapılacak sarayın inşaatında gönüllü olarak çalışabilirim"" diyen Yusuf İlhan Gözerek(62) adlı vatandaş ise Türkiye'nin itibarının her şeyin üzerinde olduğuna dikkat çekti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=394936
ZT0417,"YKS'de İlk 10.000'e Girmeyi Başaran Genç, En Büyük Hayali Olan Kanada'da Pizza Dağıtıcılığına Bir Adım Daha Yaklaştı...","Yaklaşık 2 milyon öğrencinin ter döktüğü YKS'de sonuçlar dün sabah açıklanırken, yüksek puan alan öğrencilerin evinde sevinç ve gurur vardı. Sınavda Türkiye 9117.'si olan İstanbul Bahçelievler 100. Yıl Lisesi'nden Murat Ercimen, 5-6 yıl kadar sonra Kanada, ABD, Almanya ya da Batıda herhangi bir ülkeye kapak atarak pizza mizza dağıtıp bir şekilde hayatını kurtarma hedefinde önemli aşamalardan birini geride bırakmaktan duyduğu mutluluğu ifade etti.

Hedefleri büyük...

Ailesi ve öğretmenleri tarafından çalışkanlığıyla el üstünde tutulan İstanbul Bahçelievler 100. Yıl Lisesi öğrencisi Murat Ercimen, YKS'deki başarısını ailesi ve yakın çevresiyle birlikte kutlayan isimlerden. Sınavda ilk 10.000’e girmeyi başaran Ercimen, tercih döneminde Türkiye'den en hızlı şekilde kaçabilmesini sağlayacak bölümlere yoğunlaşacağını belirtirken, üniversite sürecini tutuklanmadan, açlıktan ölmeden ve birileri tarafından sokakta şişlenmeden tamamlayabilmesi halinde önünün açık olduğunu dile getirdi.

Çocukluktan beri kendisini Kanada'da pizza dağıtmak için hazırladığını söyleyen başarılı genç, “Çok sevdiğim bir yiyecek olduğu için pizzaya kendimi yakın hissediyorum ama ilk etapta hamburgerciye de sıcak bakabilirim. Market de olur. Saatine 10-15 dolar verdikleri her iş uyar aslında ya. Şu an atıl durumdaki youtube kanalımda 1 günde kazandığım parayla nasıl 1 haftalık market alışverişi yaptığımı gösterdiğim videolar yayınlamak en büyük hayalim. Belki youtuber falan da olurum. Kısmet..."" sözleriyle geleceğe dair planlarını paylaştı.

Ailesi sevinçli

YKS’de derece yapan oğullarıyla gurur duyduklarını söyleyen aile de sevinçliydi. Baba Muzaffer Ercimen, Murat’ın çocukluğundan beri pizza dağıtmaya karşı özel bir ilgisi ve yeteneği olduğunu ifade etti.

“Daha şu kadarcıkken mahalledeki kebapçıdan lahmacun alır gelirdi. Yavrum sen dur onlar getirir desek de dinlemezdi, kesinlikle o paketi taşıyacaktı yoksa ortalığı ayağa kaldırırdı. Biraz büyüyünce esas yeteneğinin pizza dağıtmaya olduğunu keşfettik. Herkesin çocuğu bilgisayar oyunu falan oynarken bizimki bisikletiyle motokuryecilik oynardı.” diyen gururlu baba, en büyük dileğinin 5 sene sonra oğlunu Toronto'da pizza dağıtırken görmek olduğunu söyledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=394827
ZT0418,İç Savaş Tehlikesi Beliren Burkina Faso'da Türkiye Büyükelçisi Dışişlerine Çağrıldı: ''Eylül ayı için 2 milyon mültecilik bir rezervasyon yaptıracaktık...'',"Batı Afrika ülkesi Burkina Faso'da bir süredir devam eden karışıklıklar iç savaşa doğru evrilirken, Türkiye Büyükelçisi Bahadır İlsun Dışişleri'ne çağrıldı. Başkent Ouagadougou'daki Dışişleri konutunda Büyükelçi İlsun'u kabul eden Burkina Faso Dışişleri Bakanı Cibril Bassole, ülkede yer yer çatışmalara dönen gerilimin yakında bir iç savaşa dönüşme ihtimali bulunduğuna dikkat çekerek, ""Allah korusun tabii öyle bir şey olsun istemeyiz ama biz şimdiden yine önlemimizi alalım dedik"" sözleriyle Türkiye'nin dillere destan misafirperverliğinden kendilerinin de yararlanmak istediğini belirtti.

İç savaş çıkması halinde Burkina Faso'luların ortada kalmaması için ilk etapta 2 milyon kişilik bir rezervasyon yaptırma taleplerini Büyükelçi Bahadır İlsun'a ileten Bassole, ""Şimdi ilk kafile önümüzdeki hafta yola çıksa, buradan yürüye yürüye anca 2 ayda varırlar. Siz en iyisi şöyle Eylül-Ekim gibi bizim için bir yer ayırın. Ha baktık iç savaş çıkmıyor önceden arar rezervasyonu iptal ederiz zaten. Yeter ki o ara bizim yerimize başka bir ülkeden mülteci kabul etmeyin. Vatandaş mağdur olmasın"" derken, kapora olarak 100.000 Euro'yu gözden çıkardıklarını, ödemenin geri kalanın ise her zaman olduğu gibi AB tarafından yapılacağını da sözlerine ekledi.

Bakan Bassole'ye Türkiye'ye gösterdiği ilgi için teşekkür eden Büyükelçi İlsun ise rezervasyonun onayı için öncelikle Ankara ile görüşmesi gerektiğini belirterek bir kaç gün içinde olumlu ya da olumsuz olarak kesin bir geri dönüş yapacağını ifade etti.

""Burkina Fasoluları ülkemizde misafir etmekten memnuniyet duyarız ancak o tarihlerde başka bir rezervasyon var mı, doluluk durumumuz nedir bir kontrol etmemiz lazım. Hatırladığım kadarıyla Laos, Angola, Bangladeş ve Tacikistan'dan rezervasyonlar vardı ama tam tarihlerini bilmiyorum"" diyen İlsun, ""Kıyı şeridi dolu olsa bile en kötü ihtimalle iç anadolu taraflarında manzaralı, güzel bir yer ayarlamaya çalışacağız sizin için. Zaten fazla kalabalık gelmeyecekmişsiniz, bir yerlere sıkıştırırız"" sözleriyle Burkina Faso hükümetini rahatlatacak mesajlar verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=394751
ZT0419,"Bayram Boyunca İstanbul'un Tadını Çıkaran Suriyeli ve Afganlar, Tatilden Dönen Türk Azınlık Yüzünden Vaka Sayılarının Artmasından Endişeli...","İstanbul'da yaşayan Türk azınlığın bayram tatilinden geri dönüşleri sürerken, bölgenin asli unsuru olan Suriyeliler ve Afganlar arasında endişeli bir bekleyiş hakim. Türklerin geri dönüşüyle birlikte özellikle Fatih, Zeytinburnu ve Esenyurt gibi ilçelerde koronavirüs patlaması yaşanabileceğine dikkat çeken yerel halk, geri dönenlere 15 günlük karantina uygulanması için yetkililere çağrıda bulundu.

Yaşanan ufak tefek tatsızlıklar dışında Fatih'teki Türk azınlıkla bir problemlerinin olmadığının altını çizen Iraklı Khaled El-Hakimi, ''Yanlış anlaşılmasın, kesinlikle ırkçılık yapmıyoruz. Hatta benim de kiracılarımdan biri Sivaslı Türk bir aile. Allah için, bir kötülüklerini de görmedim bugüne kadar. Burada azınlık olarak bulundukları için dil konusunda vs kendilerine elimizden geldiğince yardımcı da olmaya çalışıyoruz ama gittikleri yerden bize hastalık getirmelerine de göz yumamayız. Hepimizin çoluk çocuğu var..'' ifadelerine yer verdi.

""Zaten sayıları fazla değil""

Beş yıldır Zeytinburnu'nda lokanta işleten Suriyeli Walid Muallem ise Türk azınlığın bayram tatillerinde İstanbul'dan uzaklaşmalarından memnun olduğunu belirtti. ''Tabii içlerinde iyi insanlar da var ama maalesef normal zamanda çoluğumuzu çocuğumuzu sokağa salarken tedirginlik yaşıyoruz. Böyle bayramlarda onlar gidince en azından 3-5 gün de olsa Florya sahiline falan rahat rahat gidebiliyoruz. Şimdi bu korona yüzünden endişeliyiz. Neredeyse keşke gitmeselerdi diyeceğim'' diyen Muallem, bölgede vaka sayıları patlamadan önce devletin bu duruma bir el atması gerektiğini işaret etti.

''Canımızı sokakta bulmadık. Orada kimlerle karıştıkları belli değil.'' diyen Afganistanlı Amrullah Harzai ise tatilden dönen Türklerin şehre girişte mutlaka karantinaya alınması gerektiğini belirterek ""Benim anlamadığım şey madem tatil için İstanbul'dan gidebiliyorlar o zaman niye burada kalmaları gerekiyor? Bu nasıl mültecilik? Hadi geri döndüler niye hiçbir önlem alınmadan aramıza karışmalarına izin veriliyor? Neyse ki sayıları fazla değil. Hepsini rahatlıkla Anadolu yakasındaki devlet yurtlarına yerleştirebilirler."" sözleriyle Sağlık Bakanlığı'nı göreve çağırdı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=394673
ZT0420,"Mülteci Dramı: İstanbul'a Varışları Bayram'a Denk Gelen 60 Kişilik Afgan Grup, Şehrin Hep Böyle Olduğunu Sanıyor...","Türkiye'ye geçişleri süren Afgan mültecilerden İstanbul'a bu sabah saatlerinde ulaşan 60 kişilik grup, şehirdeki hayat kalitesi karşısında hayranlıklarını gizleyemedi. İlk kez bayramda denk geldikleri İstanbul'un gayet yaşanılabilir bir yer olduğuna kanaat getiren mültecilere henüz gerçeği söyleyebilen olmadı...

Sabah saatlerinde Esenler otogarında otobüsten inmelerinin ardından boş metroyla şehrin çeşitli bölgelerine rahatça dağılan gruptan bir kısmı Zeytinburnu'ndaki yakınlarının yanına yerleşirken, gerek yolda gerekse de vardıkları bölgede oldukça az sayıda insan görmekten duydukları şaşkınlığı dile getirdiler.

3 yıl önce Zeytinburnu'na yerleşen akrabalarının İstanbul'u kendisine böyle anlatmadığını belirten Aswin Rahman(26) adlı mülteci, ""Ne zaman konuşsak 'burası şöyle kalabalık, böyle pahalı, İstanbul'da yaşanmaz' diye şikayet ediyorlardı. E dönün o zaman deyince de 'Ya burada düzenimiz var yoksa çoktan döneriz' diyorlardı. Pahalılığı bilemem ama bakıyorum sokaklarda normal sayıda insan var. Otobüsler falan da boştu hep. Galiba biz gelmeyelim diye yalan söylemişler. Günahları boynuna"" sözleriyle yakınlarına sitemde bulundu.

Esas niyetinin buradan kendisini bir şekilde Yunanistan'a atmak olduğunu ancak şu an İstanbul'da yaşama fikrine de oldukça sıcak bakktığını söyleyen Rahman'ın eniştesi Ahmad Farzahi(46) ise gencin morali bozulmasın diye şimdilik kendisine gerçeği söylemekten çekindiğini belirtti. ""Bir iki gün dinlensin kendine gelsin de ben ona alıştıra alıştıra durumu anlatıcam. Yazık uzun yoldan geldi şimdi, bir anda 'Olm bu şehirde bi bu kadar daha nüfus yaşıyor. Hele bir bayram bitsin, silme insan dolacak her yer. Kabil'de bile bu kadar Afgan'ı bir arada görmemişsindir' demek olmaz."" diyen Farzahi, yeni gelenlere sahte umutlar vermemek adına en azından bayramlarda İstanbul'a mülteci kabulünün askıya alınması gerektiğini dile getirdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=394541
ZT0421,Türkiye'ye Yönelik Afgan Göçü Suriyelileri Endişelendiriyor: 'Kendi ülkemizde azınlık durumuna düşeceğiz...'',"Taliban'dan kaçan Afgan mültecilerin her gün binlerce kişilik gruplar halinde Türkiye'ye geçişi sürerken, ülkedeki Suriyeliler yaşanan gelişmeleri kaygıyla izliyor. Öğleden sonra İstanbul Fatih'te bir araya gelen bir grup Suriyeli, ""Maalesef ülkenin sınırları yol geçen hanına dönmüş durumda. Böyle giderse Türkiye'de esas azınlık biz olacağız"" sözleriyle hükümeti Afgan göçüne karşı acilen önlem almaya çağırdı.

""Bayram için Suriye'deki akrabalarımızı ziyarete gidecektim ancak şu an acaba dönüşte benim yerimi Afganlar kapar mı diye düşünmeden edemiyorum. Mecburen çocuklardan altısını malımıza mülkümüze göz kulak olmaları için Türkiye'de bırakıp öyle gideceğim. Bayramımız zehir oldu"" diyen Hasan Abyad(43), 9 yıl önce geldikleri ülkeyi artık tanıyamadıklarını üzülerek ifade etti.

""Gidin bakın Zeytinburnu'nda bugün Suriyeli'den çok Afgan var. Fatih deseniz içler acısı durumda. Esenyurt'ta bile sayıları bize yaklaştı. Çoluğumuzu çocuğumuzu rahatça sokağa çıkaramaz olduk. Yazık yani, nedir bu Afgan hayranlığı? Bu ülke nereye gidiyor?"" sözleriyle hükümetin göçmen politikasını eleştiren Woayed Habibsa(32) ise ,Türkiye'nin demografik yapısının bilinçli olarak değiştirilmeye çalışıldığını iddia etti.

Gelen Afganların oy vermeleri için vatandaş yapılacağını söyleyen Habibsa, ""Tabii ki savaştan zulümden kaçanlara kapıyı kapamak bize yakışmaz ama gelenlere bakıyoruz hep genç erkekler. Buraya geleceklerine niye Afganistan'da kalıp Taliban'a karşı savaşmıyorlar? Kimse bize ensar masalı anlatmasın. Açıkca uyarıyoruz, biz oyumuzu bu Afganları kim gönderecekse ona vereceğiz. Sadece biz de değil, gidin konuşun Iraklıklar, Pakistanlılar, İranlılar hatta Türk azınılık bile son derece rahatsız durumdan"" sözleriyle göçmenler konusunda net bir adım atmaması halinde AKP'yi sandıkta cezalandırmaktan çekinmeyeceklerini vurguladı.

(gaal Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=394426
ZT0422,"Delta Varyantı, Girişte Oluşan 8 Kilometrelik Araç Kuyruğu Yüzünden Hala Bodrum'a Giremedi...","Türkiye'nin dört bir yanından Kurban Bayramı tatili için Bodrum'a akın eden tatilciler nedeniyle ilçeye hala giriş yapamayan Koronavirüs Delta varyantında sinirler gergin. 11 günlük bayram tatili için dün akşam itibariyle yola çıkmaya başlayan tatilciler yollarda 8 kilometreye varan araç kuyrukları oluştururlarken, yoğun trafik yüzünden 6 saattir Bodrum girişinde bekleyen Delta varyantı için tatil şimdiden zehir olmuş durumda.

Mikrofonlara yaptığı açıklamada, ""Yola çıktığımıza çıkacağımıza pişman olduk. Böyle giderse Bodrum'a varmadan en az 2 mutasyon daha geçiririm ben. Artık tatili de Gama varyantı mı yapar Sigma varyantı mı yapar bilmiyorum. Arabadan çıkabilsem buradan bulaşa bulaşa geri İstanbul'a dönücem. O noktaya geldim"" diyen Delta varyantı, Türkiye'de ilk kurban bayramı tatili olduğu için acemiliğinin kurbanı olduğunu ve bir daha asla böyle bir hata yapmayacağını ifade etti.

Başarılı mutasyon, kalacağı otele vardığında kendisine gelmesinin en az 2 gün süreceğini ve ancak ondan sonra mesaisine başlayabileceğini belirtirken, ""E dönüş trafiğine takılmamak için de 2 gün önceden yola çıkıcam zaten. Artık o aradaki 3-5 günde kime ne kadar bulaşabilirsem. Ha bana kalsa otel odasından çıkmam ama madem buraya kadar geldik bari bir şeyler yapalım düşüncesiyle. Yoksa heves meves kalmadı yani"" diyerek evrimsel süreçte bir şekilde hayatta kalmayı başaracak kadar zeka sahibi olan hiçbir virüsün mecbur kalmadıkça bayramda bulunduğu konumu terk etmeyeceğini dile getirdi.

Son olarak ülkenin dört bir yanında bayram için yollara dökülen mesai arkadaşlarına da seslenen Delta, ""İnşallah onlar daha rahat bir yolculuk geçiriyorlardır. En büyük temennim yine her zamanki gibi birbirimizla doyasıya kucaklaştığımız, önce geniş sofralarda, takriben 1 ay kadar sonra da yoğun bakımlarda bir araya geldiğimiz bayram gibi bir bayram olsun"" sözleriyle tüm Türkiye'ye iyi bayramlar diledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=394316
ZT0423,Yabancı Turist Sayısı Hedefini Afgan Mülteciler Sayesinde Yakalamayı Başaran Turizm Bakanlığı'nda Yüzler Gülüyor...,"Covid-19 salgını nedeniyle bu yıl da yabancı turist sayısı açısından sıkıntılı günler yaşayan turizm sektörüne can simidi Afganistan'dan geldi. Turizm Bakanlığı'ndan yapılan açıklamada, her gün binlercesi doğu sınırlarından Türkiye'ye giren Afgan mültecilerin yaz sezonu boyunca turist olarak sayılacağı belirtilirken, ''Fazla döviz bırakmayabilirler ama zaten Ruslar da bırakmıyordu. Ona fazla takılmayalım. Önemli olan ülkemize yabancı geldi mi geldi. Konu kapanmıştır"" sözleriyle 2021 yılı için hedeflenen yabancı turist sayısına bir şekilde ulaşılacağının altı çizildi.

Konuyla ilgili olarak Bakanlık'tan yapılan açıklamada, ülkeye yabancı turist kazandırmak için bir süredir çalışmalarını sürdüren bakanlığın çeşitli çözüm önerilerini masaya yatırdığı belirtilerek şöyle denildi:

""Bu doğrultuda ilk olarak hali hazırda ülkemizde bulunan yaklaşık 4.5 milyon Suriyeli göçmenin turist statüsüne alınarak turizmimize kazandırılması karara bağlanmıştır. Vatandaşlardan ricamız, Eylül ayı sonuna kadar rastladıkları Suriyeylilere turist gibi davranarak onların da havaya girmelerine yardımcı olmaları yönünde. Varsayın ki onlar göçmen değil, Arap turist. Buna ilaveten son günlerde ülkemize akın eden Afgan kardeşlerimizin de yaz sonuna kadar turist sayılması yönünde karar alınmıştır. Neticede hem yabancılar, hem deyazın ülkemizi ziyaret ediyorlar. Niyetlerinin turizm olmadığını kim söyleyebilir?""

Açıklamada ayrıca, Afgan göçmenlerin yeterli olmaması durumunda herhangi bir yabancı dili orta ve üstü düzeyde bilen yerli turistlerin de yabancı statüsüne alınması ve 75 kilo üzeri yerli turistlerin 2 kişi sayılması gibi ilave tedbirlerin de gündeme geleceği belirtilerek, turizmde beklenen canlanmanın bir şekilde sağlanacağı konusunda kamuoyuna teminat verildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=394252
ZT0424,Portekiz'de Oturma İzni Ödüllü Yeni Yarışma Programı ''Kaçan Kurtulur Türkiye'' Yakında TV8'de...,"Birincinin Portekiz'de oturma ve çalışma izni kazanacağı yeni yarışma programı ''Kaçan Kurtulur Türkiye'' çok yakında TV8 ekranlarına geliyor. 16 yarışmacının 8 hafta boyunca Portekiz vizesi için kıyasıya bir mücadele verecekleri yarışmada ikincilik ödülü ise 20.000 Dolar ve Uruguay oturma izni...

TV8 İç Yapımlar Sorumlusu Deniz Arbacılar, henüz ön eleme aşamasında olan ""Kaçan Kurtulur Türkiye"" için rekor sayıda başvuru aldıklarını belirtirken ""Aslında bu ayın ortasında başlamayı planlıyorduk ama düşündüğümüzün çok çok üzerinde bir başvuru olunca ön eleme süreci mecburen uzadı. Daha basın duyurusu bile yapmamıştık artık nereden haber aldılarsa duyan kanalın kapısına dayandı. Güvenlik arkadaşlar bir kaç kez kalabalığı dağıtmak için Çevik Kuvvet'ten destek istemek zorunda kaldılar. Neyse her şeye rağmen önümüzdeki ayın başına yetiştirmeye çalışıyoruz"" sözleriyle yarışmanın daha başlamadan büyük bir ilgi gördüğünü ifade etti.

""Aynı zamanda bir sosyal sorumluluk projesi""

Şu aşamada yarışmanın formatıyla ilgili ayrıntılı bir bilgi veremeyeklerini belirten Arbacılar, basın mensuplarının ısrarlı soruları karşısında dayanamayarak bazı detayları da kamuoyuyla paylaştı:

""Tek söyleyebileceğim Survivor'ın zıttı bir formata sahip olacağı. Yani orada yarışmacılar vahşi doğada hayatta kalma becerileri ve mücadele azimlerine göre sıralanıyorken 'Kaçan Kurtulur Türkiye'de ise tam tersi. Burada kalırlarsa ne kadar dayanamayacaklarını, gündelik hayatlarını kameralar önünde paylaşarak ne kadar umutsuz, çaresiz ve mutsuz olduklarını ispat etmeye çalışacaklar. Sloganımız ''bir kişi, bir kişidir'', amacımızsa ödülün en çok ihtiyacı olana gitmesi. Bu açıdan yarışmanın bir çeşit sosyal sorumluluk projesi olduğunu söylemek de mümkün...""

500.000 Euro değerinde Portekiz Oturma İzni ödüllü yarışmada kazananın jüri kararı ve sms'le yapılacak halk oylaması sonucuna göre belirleneceğini de sözlerine ekleyen Arbacılar, jüride yine her zamanki gibi ünlü isimlerle birlikte Portekiz'in İstanbul Başkonsolosluğu vize departmanından üst düzey bir yetkilinin bulunacağının da müjdesini verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=394192
ZT0425,Ekonomide Ürküten Tablo: Cumhurbaşkanlığı Yazlık Sarayı İçin Maldivler Yerine Salda'dan Kum Getiren Türkiye Zorda mı?,"Muğla Marmaris Okluk Koyunda inşa edilen Cumhurbaşkanlığı yazlık sarayı için sadece 640 milyon TL harcandığı ve plajında Salda Gölü'nden getirilen kumların kullanıldığı yönündeki iddialar, moralleri bozdu. 93 dönümlük küçük bir arazide inşa edildiği ve yalnızca 300 odalı olduğu belirtilen yazlık saray düşük maliyeti yanında mütevazi mimarisiyle de dikkatleri çekerken, son olarak ortaya atılan ""Kumları Salda'dan getirildi"" iddiaları Türkiye ekonomisinde bir şeylerin yolunda gitmiyor olabileceği yönündeki endişeleri artırdı.

Normalde Maldivler'den ya da artık en pahalısı neredeyse oradan getirilmesi gereken kumlar için neden Türkiye'nin tercih edildiği henüz anlaşılamazken, durumun geçtiğimiz gün Cumhurbaşkanı Erdoğan tarafından açıklanan tasarruf önlemleri ile ilgisi olabileceği de kulislerde dile getirilen iddialar arasında.

Konu ile ilgili olarak mikrofonlara konuşan vatandaşların görüşleri ise şöyle:

Muzaffer Burazlı(68, emekli): ""Muhalefetin yalanlarından bıktık. Kim ne derse desin o kumların hepsinin altından olduğuna eminim. Devletimizin itibarını düşüremeyeceksiniz!""

Simge Döbelciler(27, işsiz): ""Önce ucuz yazlık saray, şimdi de yerli kum. Benim bu ülkeden artık hiçbir umudum kalmadı. Bir şey sorucam, peki hangardaki uçaklar? 13 tanesi de duruyor di mi?""

Ferhat Cabaza(42, Bankacı): ""2 çocuğum var ve onların geleceği için hiç bu kadar endişeli olmadım. Bir cumhurbaşkanına Maldivler'den kum getirtemiyorsak kapatalım ülkeyi gidelim. Hepimize yazıklar olsun...""

Ayşe Yermeler (55, Ev hanımı): ""Ben de az önce pazara gittim bir şey alamadan geri döndüm. Bu ara biraz pahalılık var evet ama her ülkenin zor zamanları olur. Biraz dişimizi sıkarsak 2-3 seneye dünyanın en iyi kumunu alırız yine. Cumhurbaşkanımız lütfen canını sıkmasın..

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=394125
ZT0426,Türkiye'yi Soyanlar Arasında En İnsaflılardan Biri Olduğu Ortaya Çıkan Tosuncuğa Havaalanında Sevgi Seli: ''Hoşgeldin mütevazı yiğit!'',"2018 yılının Mart ayında yurt dışına kaçan ve kırmızı bültenle aranan Çiftlik Bank’ın kurucusu ‘Tosuncuk’ lakaplı Mehmet Aydın'ı getiren uçak akşam saatlerinde İstanbul'a inerken, altı üstü 120 milyon TL'lik bir soyguna imza attığı ortaya çıkan mütevazi dolandırıcı havaalanında sevgi gösterileriyle karşılandı.

Çiftlikbank'la 80 bin kişiden yaklaşık 511 milyon TL toplayan ve bunun 390 milyonunu üyelere dağıtmasının ardından kalan yaklaşık 120 milyon tl ile kayıplara karışan Aydın, geçen Perşembe günü Brezilya'nın Sao Paulo kentinde teslim olmasının ardından Türk yetkililerce İstanbul'a getirildi.

Haberin duyulmasıyla birikte binlerce kişi İstanbul Havalimani'na akın ederken, dış hatlar terminali çıkışında toplanan kalabalık tosuncuğu sevgi gösterileri ve tezahuratlarla karşıladı. ''Hoşgeldin mütevazi yiğit"", ''Lan bizde bir şey çaldın sandık'', ''Gel buraya seni sevimli aptal!'' ve ''120 milyon para mı lan it!'' yazılı pankartlarla Aydın'ı karşılayan kalabalık, Türkiye'de son 20 yılın en mütevazi soygunlarından birine imza atmasına rağmen utanıp yurt dışına kaçan tosuncuğu adeta bağrına bastı.

Mikrofonlara konuşan A.Y adlı vatandaş, kendisinin de Çiftlikbank mağdurlarından biri olduğunu belirtirken, ""Açıkçası ben buraya bu elemanı dövmeye gelmiştim ama çaldığı parayı duyunca resmen içim acıdı. 120 milyon TL için 3 yıldır gurbet ellerde sefillik çekmeye değer miydi be abi? Ortalama bir AKP'li bürokrat kahvaltıda yiyor lan o kadar parayı! 120 milyonu çocuklarına harçlık diye vermiyorlar"" sözleriyle Aydın'ın boş yere kendisini mağdur duruma düşürdüğünü ifade etti.

Usulsüz ihalelerde milyar dolarların havalarda uçuştuğu, mafya-siyaset-yargı üçgeninde çetelerin değeri 100 milyon dolardan aşağı herhangi bir mülke çökmeye tenezzül dahi etmediği Türkiye'de bugünkü kurla 15 milyon dolar bile etmeyen bir para için 3 yıldır sürgün hayatı yaşayan tosuncuğa iade-i itibar yapılması gerektiğini belirten G.D adlı başka bir vatandaş ise, ""100 milyon TL'yi bir şey sanınca başına bir iş gelir diye korkmuş herhalde. Yazık. E genç çocuk tabii, olur böyle şeyler gençlikte"" derken, özür mahiyetinde kendisine bir tur daha dolandırılmaya gönüllü olduğunu da sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=394040
ZT0427,Emine Erdoğan Tepkilere Anlam Veremiyor: ''Her gün evde ziyafet vermek de ne bileyim. İnsan en azından üşenir yani...'',"Dün yaptığı ''porsiyonları küçültelim'' çağrısı sosyal medyada oldukça fazla tepki gören Emine Erdoğan, vatandaşların her gün evde kendilerine ziyafet sofrası kurma hevesine anlam veremiyor.

Yakın çevresine yaptığı açıklamada ''Allah aşkına ben ne dedim? Kötü bir şey mi söyledim? Hem israf olmasın hem de bu mevsimde ağır yemeklerle insanlarımızın sağlığı bozulmasın diye basit bir çağrıda bulundum"" diyen first lady Erdoğan'ın ""Her şeyi geçtim insan her gün ziyafet vermekten sıkılır yani. Tamam belki bir çoğunuzun evde hizmetçileri var, sofrayı onlar kurup kaldırıyor ama durumu o kadar iyi olmayan vatandaşlarımızı da düşünelim. Onlar masayı da kendileri donatmak zorunda. İnsan en azından üşenir yani. Ben olsam üşenirdim"" sözleriyle de tepkiler karşısında sitemini dile getirdiği bildirildi.

Vatandaşların porsiyonlarını küçültmeme inadı karşısında yapacak bir şey bulunmadığını ifade eden Erdoğan, ""Ben size sofradan aç kalkın demiyorum ki. Atıyorum mesela aşçılarınız o akşam 10 çeşit yemek hazırlayacaklarsa söyleyin 13-14 çeşit yapsınlar, sadece porsiyonlar daha küçük olsun. Ha yok ben her akşam 1 kilo bonfile tüketeceğim diyorsanız da kendinizin bileceği iş. Kimsenin sofrasına karışmıyoruz ama yarın gut hastası olunca da vay efendim Emine hanım bizi uyarmamıştı demeyin."" sözleriyle vicdanının rahat olduğunu dile getirdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=393962
ZT0428,Sedat Peker'in ''3 Milyon Dolar Rüşvet Alan Savcı'' İddialarının Ardından Hukuk Fakülteleri Tercih Döneminin Yıldızı Olma Yolunda...,"Sedat Peker'in bu akşam twitter'dan yaptığı açıklamalarda bir savcının 3 milyon dolar rüşvet aldığını iddia etmesi, tercih dönemi öncesi kariyerlerine yön vermeye çalışan gençler arasında heyecan yarattı.

Peker'in bir tweet serisiyle gündeme getirdiği iddialar arasında, hakkında FETÖ soruşturması bulunan bir iş insanının, Süleyman Soylu'nun kasası olduğunu iddia ettiği Cihan Ekşioğlu aracılığıyla savcıya 3 milyon dolar rüşvet vererek dosyasını kapattırdığı da yer almıştı.

İddiaların ardından sosyal medyada çok sayıda genç ""Oha mk! Bu hukuk işinde o kadar para var mıymış?"" tepkisi verirken, geçtiğimiz hafta sonu YKS'ye girenler ise üniversite tercihlerini tekrar gözden geçirmeye başladı.

Konuyla ilgili olarak sosyal medyada paylaşılan yorumlardan bazıları ise şöyle:

Ezgi Kurcağı(18):  ""Açıkçası ben tercihlerde gastronomi ağırlıklı yazmayı düşünüyordum ama şimdi eğri oturup doğru konuşalım, kimse bana güzel yemek yaptım diye o kadar para vermez. Bir tane 3 milyon dolarlık iş yapsam sonra istersem yine kendi restoran zincirimi bile açarım. Rehberlik hizmeti için teşekkürler Sedat reyiz...""

Arda Borabaz(19): ""Bu benim 2. girişimdi. Şimdi düşününce iyi ki geçen sene kazanamamışım diyorum. Her işte bir hayır var gerçekten. Bekle beni Bayburt Üniversitesi ya da en düşük puanlı nereyse oranın Hukuk Fakültesi!""

Efe Eymen Hizacılar(18): ''Ben yurt dışına gitmeyi istiyordum ama bu akşamdan sonra artık ülkemde kalıp hukuk insanı olmak en büyük hayalim. 3 milyon mk boru değil. Türkiye'de gençlere gelecek yok diyenlere inat bizlere ışık oldun profesör reyis. Hakkaten de bir umutmuş yaşamak...""

Ceren Büşra Kuzgumlu(20): ""Video ne zaman gelecek ya kuruduk?''

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=393818
ZT0429,"YKS'de Yine Yürek Burkan Görüntüler: Sınava Yetişmeyi Başaran 2 Milyon Genç, Önümüzdeki 10 Yıl Bir Baltaya Sap Olma Şansını Mucizelere Bıraktı...","Bugün ilk oturumu yapılan Yükseköğretim Kurumları Sınavı'nda öğrencilerle birlikte aileler de büyük bir heyecan yaşarken, ebeveynlerinin tüm çabalarına rağmen sınava vaktinde girmeyi başaran 2 milyondan fazla genç, önümüzdeki 10 yıl bir meslek sahibi olma şansını mucizelere bıraktı.

YKS'nin cumartesi günü yapılan ilk oturumu TYT(Temel Yeterlilik Testi)'ye kapıların kapanmasına 30 saniye kala koşarak yetişen Yavuz Örgünler(18) de ailesini büyük hayalkırıklığına uğratan isimlerden. Sınavın yapıldığı okul önünde basın mensuplarının sorularını yanıtlayan baba Muzaffer Örgünler oldukça üzgün görünürken ''Dün gece sabaha kadar odasının önünde yüksek sesle müzik çalıp uyutmadık. Gene sabahın köründe dikildi ayağa. Kulağına pamuk tıkayıp öyle yatmış. Gelirken yarı yolda araba bozuldu diye kenara çektim, bu sefer de inip koşmaya başladı. Çocuğumuzun geleceği için elimizden geleni yaptık ama olmadı. Tazı gibi koşuyor eşşoleşşek'' sözleriyle öfkesini dile getirdi.

Yetkililere veryansın

''Hırsız var tutun!'' diye bağırmasına rağmen oğluna çelme atıp düşürmeyen vatandaşlara ve son saniyeye kadar kapıyı açık tutarak sınava girmesine izin veren güvenlik görevlilerine de sitemlerini ileten acılı baba, şöyle devam etti :

''Bu çocuk sizin duyarsızlığınız yüzünüzden şimdi Allah bilir hangi afedersiniz s.kko üniversitenin hangi çok afedersiniz s.kko bölümünü kazanacak. Bir kişi elini taşın altına koysa sınava giremeyecekti. Ben de karşıma olup 'oğlum boşver biz seni sanayide bi kaportacıya verelim, yol yakınken meslek sahibi ol' diye kafasına girecektim. Kaportacı bile hazırdı. Şimdi yılllarca daha KPSS'ydi, atamaydı, torpildi derken hem kendi sürünecek hem bizi maddi manevi bitirecek. Ben memur bir adamım. Allah hepinizin belasını versin, evlatlarınızdan çıksın işallah....''

Okulu taşlamaya kalkıştı

Baba Muzaffer Örgünler, açıklamalarının ardından ''Lan soruları yapma bari it!' diye bağırarak yerden aldığı bir taşı okulun camlarına doğru fırlatmaya çalıştı. Basın mensuplarının ve çevredeki vatandaşların müdahalesiyle etkisiz hale getirilen Örgünler, güvenlik eşliğinde okulda uzaklaştırılıken, eşi Ayten Örgünler ise gözyaşlarına hakim olamadı. Oğlu sınava giremesin diye 3 gündür yemeklerine ilaç karıştırdığını belirten Örgünler, ''İlk gün tuvalletten çıkamadı çocuk ama sonra duruma uyanıp bir daha benim yemeğimi yemedi.'' derken, son olarak bu sabah verdiği göz bağlama ve dimağ durdurma duasıyla okunmuş şekerlerden ümitli olduğunu da sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=393737
ZT0430,"İşe İlk Başladığında Maaşı 1100 Dolar'a Denk Gelen Ezgi Çağaz(32), 8 Yıllık Başarılı Kariyerin Ardından 800 Dolar Seviyesinde Tutunmaya Çalışıyor...","8 yıl önce yeni mezun bir mühendis olarak aylık 1800 TL (o günün kuruyla yaklaşık 1100 dolar) maaş ile başladığı kariyerini son 2 yıldır departman yöneticisi pozisyonunda aylık 7000 TL (haziran 2021 itibariyle 800 dolar) maaşla sürdüren Ezgi Çağaz(32), başarılı ve disiplinli çalışmasının karşılığını dolar bazında sadece %30 fakirleşerek almanın haklı gururunu yaşıyor.

300 dolarlık gelir kaybı yaşayabilmek için son 8 yıldır gecesini gündüzüne kattığını, bulunduğu konuma adeta tırnaklarıyla kazıyarak geldiğini ve şu an 6 kişilik bir departmanın yöneticisi olduğunu belirten Çağaz, ""Kendinizi işinize adadığınızda bunun karşılığını hem maddi hem manevi olarak mutlaka alıyorsunuz. Ben mesela hiçbir zaman sabah 9 akşam 6 kafasında olmadım. Ofiste sabahladığım gecelerin sayısını bile bilmiyorum. Yeri geldi özel hayatımdan, ailemden fedakarlık yaptım. Belki bu uğurda ülser oldum ve belimde disk kayması var ama sonuçta geldiğim noktaya bakınca kendime diyorum ki 'Değdi be Ezgi. Sen bir şeyleri başardın. Bütün ülke 5 kat fakirleşirken sen sadece %30 bilemedin 40 fakirleştin. İşte bu her şeye değer"" sözleriyle özellikle yeni mezun olan gençler için altın değerinde tavsiyelerde bulundu.

Başarılı mühendis, kariyerinde bundan sonraki hedefin, hayat standartlarını senede 1 hafta Türkiye'de tatil yapıp ayda 2 kez dışarıda yemek yiyebilecek ve kışın kombiyi en azından 50'de yakabilecek seviyede korumak olduğunu da sözlerine eklerken, gelecek planlarını ise şöyle aktardı:

""Bunun için şu anki 800 dolar seviyesinden aşağı düşmemem gerekiyor. Kolay mı? Değil. Zaten bu yılın sonunda muhtemelen 700'lere kadar düşmüş olurum ama ben de zor işlerin insanıyım. Seneye direktör yardımcısı pozisyonuna geçme ihtimalim var, o zaman maaşım 9000 TL civarı olacak. Eğer kariyerimde her şey yolunda gider, pandemi biter, savaş falan çıkmaz ve ülke ekonomisi normal hızında çökmeye devam ederse yine 800 doları bulurum diye umuyorum. Sonrasında da bakıcaz artık. Instagram'da butik açarak ek gelir elde etme planım var. İnsan yeter ki istesin ve çalışsın. Başaramayacağı hiçbir şey yok. ""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=393553
ZT0431,"İddiaların Odağındaki Bodrum Paramount Otel'den Açıklama: ''Kimse para ödeyerek kalmıyor, biz de mağduruz...''","Sedat Peker'in iddialarının ardından ismi gündemden düşmeyen Bodrum Paramount Otel'den konuyla ilgili bir açıklama geldi. Yapılan açıklamada, bürokratından bakanına, gazetecisinden hakim ve savcısına kadar pek çok kişinin ücretsiz olarak konakladığı otele adeta bir devlet konukevi muamelesi yapıldığı belirtilerek, ""Görüldüğü üzere sürecin en önemli mağdurlarından biri de biziz. Arada bir gelen Araplar ve birkaç zengin Avrupalı turist dışında kimse elini cebine atmıyor. Bu şekilde devam etmemiz mümkün değil"" ifadelerine yer verildi.

""Bu otel su mu yakıyor?""

Büyük umutlarla açılan ultra lüks otelin sürekli el değiştirmesine rağmen yıllardır zarar etmekten kurtulamadığına dikkat çekilen açıklamada, ""Sedat Peker'in sorduğu 'hani o odanın faturası?' sorusunun yanıtını inanın biz de uzun bir süredir arıyoruz. Keşke ödeme alsak da faturasını kessek ancak maalesef durum öyle değil. Kapıdan Türk müşteri girdiğini görünce resmen moralimiz bozuluyor artık. Yalan yok açık açık 'Aha bir beleşçi daha geldi' diyoruz. Başta durumu anlasınlar diye oda ücretlerini, minibar tarifesini falan söyleyip, kartla mı nakit mi ödeyeceksiniz diye ağızlarını yokluyorduk ama uzun bir süredir ondan da vazgeçtik. Herkes birinin tanıdığı, herkes hatırlı müşteri. Bu otel nasıl dönüyor, su mu yakıyor diyen yok. Lüks otel miyiz Devlet Su İşleri yaz kampı mıyız belli değil. Olmaz olsun böyle turizmcilik"" denirken, bu şartlar altında otelin kamulaştırılarak devlet tarafından işletilmesinin en doğrusu olacağı belirtildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=393460
ZT0432,"Covid-19 Aşısıyla İlgili Kafasında Soru İşaretleri Olan Yiğit Kurap(32), Tercihini 4 Milyon Kişiyi Öldürerek Etkisini Kanıtlayan Covid-19 Virüsünden Yana Kullanacak...","Türkiye'de Covid-19'a karşı aşılama sürecinin nihayet hızlanmasıyla birlikte yüzbinlerce kişi sağlık kuruluşlarına akın ederken, aşıların etkinliği ve yan etkileri konusunda kafasında soru işaretleri olan vatandaşlar konuya halen temkinli yaklaşıyor.

SGK'li olması nedeniyle bu hafta aşı olmaya hak kazanan isimlerden biri olan Yiğit Kurap(32) de aşı konusunda kararsızlık yaşayanlardan. Şu ana dek dünya genelinde yaklaşık 500 milyon insana uygulanan ve etkin uygulandığı ülkelerde vaka ve ölüm sayılarını ciddi biçimde düşüren Covid-19 aşılarının henüz çok yeni olduğuna dikkat çeken Kurap, konuyla ilgili olarak izlediği 3 YouTube videosu ve okuduğu 8 tweet'in de aşı hakkındaki şüphelerini doğruladığını ifade etti.

Kurap, ""Bi defa bunun içinde ne var bilmiyoruz. Ne kadar etkili olduğu belli değil. Kimi 50 diyor kimi 70 diyor kimi 90 diyor, her kafadan bir ses. Halbuki aşı olmazsam %0 korunduğum belli. Orada bir soru işareti yok. Ayrıca yan etkileri de olabilir deniyor. Olur mu olmaz mı? Olursa nasıl olur, ne kadar olur? Bunlar açığa kavuşmadan kimse benim aşı olmamı beklemesin"" derken, etkileri 3 aşağı 5 yukarı belli olan Covid-19 virüsünün şu aşamada kendisine daha fazla güven verdiğine de sözlerine ekledi.

1.5 yıldır dünyanın kapanmasına neden olan, küresel ekonomiyi durma noktasına getiren, toplamda 180 milyon kişiye bulaşıp bunlardan 4 milyonunu öldüren virüs ve şunun şurasında sadece 8-9 aydır piyasada olan aşısı arasında tercihini virüsten yana kullanmanın kendisine daha mantıklı geldiğini belirten Kurap, son olarak şunları kaydetti:

""Yanlış anlaşılmasın ben aşı karşıtı değilim. Sadece bazı şeyleri sorguluyan bilinçli bir bireyim. Hele bir herkes aşıyı olsun, aradan da bi 5 sene geçsin. Eğer aşıyı olanlarda o süre sonunda bir sıkıntı yoksa o zaman tamam derim, buyrun bana da vurun. Gerçi komplo çok büyükse 5 sene sonra da aşının etkilerini gizleyebilirler. Yine yanlış anlaşılmasın ben komplo teorilerine de inanmam ama dünyayı 5 ailenin yönettiğini ve Dünya Sağlık Örgütü'yle bütün hükümetlerin onların kuklası olduğunu inkar etmeyeceğiz heralde? Bill Gates neden şimdi boşandı? Bunlar hep soru işareti. Neyse ya biz onu 30 sene yapalım, sağlam olsun...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=393325
ZT0433,"Bilge Eycil(27), Sedat Peker'in İyi Olduğunu Bilmenin Huzuruyla Uykuya Dalacağına Kendisi de İnanamıyor...","Sedat Peker'den yaklaşık 24 saat boyunca haber alınamaması nedeniyle yaşadığı endişeli bekleyiş gece yarısı son bulan Bilge Eycil(27) huzur içinde uyumaya hazırlanırken, nasıl olup da Peker'in can güvenliğinden endişe duyduğu bir noktaya geldiğine kendisi de anlam veremiyor.

Pazar günlerine Sedat Peker videolarıyla başlamayı 2 aydır alışkanlık haline getiren Eycil, ""Önceden haber verdiği için bu sabah uzun bir video gelmemesini normal karşıladım. Ha yine de bir boşluk oldu tabii o ayrı ama en azından söz verdiği aperatif video gelir ya da bir iki tweet atar diye beklerken ses soluk çıkmayınca aklıma kötü kötü şeyler geldi. Resmen içim daraldı"" derken, zaten bir süredir ""ha yakalandı ha yakalanacak"" diye diken üstünde olduğunu da sözlerine ekledi.

Eycil, 2 ay öncesine kadar ortadan kaybolmasını olumlu bir gelişme olarak değerlendireceği Sedat Peker'in iyi olduğunu belirten tweet'lerini gece yarısı evin içinde ""ohh be gayretullah reyis öldürdün bizi meraktan!"" şeklinde sevinç narasıyla karşılayıp hemen müjdeli haberi arkadaşlarına haber verecek noktaya tam olarak ne zaman geldiğini bilmediğini belirtirken, ''Suçluluk duymam gerekiyor galiba ama zerre de duymuyorum ne yalan söyliym. Tamam mafya falan, bir sürü de pis iş yapmış ama şimdi karşısındakilere bakınca sütten çıkmış ak kaşık gibi duruyor. Hem Go da biliyormuş bak. Daha ne olsun."" ifadelerine yer verdi.

Haftalardır varlığıyla pazar günlerine renk katan Peker'in bu hafta da yokluğuyla güne damga vurduğuna dikkat çeken Eycil, ""Allah korusun şimdi başına bir şey gelse en sevdiğim dizi apar topar erken final yapmış gibi hissedecektim."" sözleriyle hislerini anlatırken, önümüzdeki hafta yayınlanacak yeni bölümleri heyecanla beklediğini de sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=393266
ZT0434,"Sedat Peker, Pis İşlere Bulaşan Gazeteci, Siyasetçi, Yargı Mensubu Sayısını Günlük Tablo Olarak Açıklamaya Başlayacak...","Çektiği videolar ve attığı tweet'lerle Türkiye gündemini sarsmaya devam eden organize suç örgütü lideri Sedat Peker, bundan böyle yasa dışı işlere bulaştığını iddia ettiği siyasetçi, gazeteci ve yargı mensuplarını günlük tablolar halinde kamuoyuyla paylaşacağını açıkladı

İddialarında yer verdiği isimlerin hızla artmasıyla birlikte olay akışı takibinin giderek zorlaştığına dikkat çeken Peker, ""Kıymetli doslarım, kıymetli kardeşlerim. Aranızdan bazılarının bana yönelik 'Reis çok fazla şey anlatıyorsun. Biz daha olaylardan birine şok olmayı bitiremeden 3-5 yeni isim daha işin içine giriyor. Kim kimle ne halt yiyordu karıştırmaya başladık' şeklinde bir serzenişi oldu. Düşündüm, haklısınız kardeşlerim"" sözleriyle günlük tablo düzenine geçişin gerekçesini izah etti.

Anlatılan olaylarda sabit eleman olarak yer verdiği Süslü Sülü, Derin Mehmet, Düşkün Abdulkadir kimi karakterlerin günlük verilerde yer almayacağını duyuran Peker, ayrıca Facetime görüşmelerinin ifşası ya da ifşa tehditiyle birlikte piyasadan silinen karakterlerin de ""Günlük vefat (mecazi anlamda)"" başlığıyla tabloda yer bulacağını ifade etti.

Şu ana kadar pis işlere bulaşmış toplam siyasetçi, yargı mensubu ve gazetecilerin sayısının da tablolardan takip edilebileceğini beliren Peker, açıklamalarını ''Size yemin ediyorum bunlar bir kamera, bir tripod bir de günlük tabloya yenilecekler kardeşlerim"" diyerek noktalarken, ayrıca bugüne kadar tavsiye ettiği kitaplardan ay sonunda yazılı sınav yapacağını da sözlerine ekledi.

(Mehmet Yavuz Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=393148
ZT0435,Abdulkadir Selvi'den sitem: ''Bir valizle gönderilebilecekken koca bir uçağın tesis edilmesi ülkemizdeki israfın boyutlarını gözler önüne seriyor...'',"Koronavirüs salgını kapsamında birçok ülkeye yardım yapmasıyla bilinen Türkiye , daha önce de yardımda bulunduğu Kıbrıs'a 50.000 doz daha aşı gönderdi. Ancak bu yardım için koca bir uçak tesis edilmesi Abdulkadir Selvi'nin dikkatinden kaçmadı.

Konu ile ilgili konuşan Selvi, ''Bir valiz, hadi bilemedin birkaç el bagajı ilavesiyle çözülebilecek bir problem için koca bir uçak tesis etmek ülkemizde israfın geldiği boyutu gösteriyor"" dedi. Ülkemizde beklenilen şahlanışın bir türlü gerçekleşmemesini bu tarz yanlış uygulamalara bağlayan Selvi, konunun araştırılması için cesur savcıları göreve çağırdı.

Öte yandan konu ile ilgili açıklama yapan bir diğer isim olan Erkam Yıldırım ise ''Keşke bana haber verselerdi. Daha yeni bir iş seyahatindeyken Kıbrıs'tan geçmiştim, yol üstü bırakıverirdim"" diyerek üzüntüsünü dile getirdi.

(polat_kan Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=393105
ZT0436,"Beş Yılda Sadece Marmaris'in Dağ Başındaki Bir Pansiyona Çökebilen Amatör Mafya Örgütü, Dağılmanın Eşiğinde...","Muğla'nın Marmaris ilçesinde 5 yıldır faaliyet gösteren yerel mafya örgütü, şu ana kadar sadece bir aile pansiyonuna çökebilmiş olmanın sancılarını yaşıyor. Örgütün kurucusu ve beyni olan Ozan Kurabaycılar(33), 4 yıl önce Mimoza Aile Pansiyonu'na çöktükten sonra kayda değer bir başarı gösteremediklerini belirterek, bu yıl da turizmden beklenen geliri elde edememeleri halinde örgütü feshedeceğini açıkladı.

""Biz bu işe zaten amatör bir ruhla başladık. Başlangıçta tam bir kolej takımı havası yakaladığımızı da söyleyebilirim. Nitekim daha 1. yılımızı doldurmadan bir pansiyona çökmek de motivasyonumuzu artırmıştı. Hedefimiz en geç 2 yıl içinde en azından 3 yıldızlı bir otele çökmekti ama nasip olmadı. Beklenen sıçramayı bir türlü yapamadık"" diyen Kurabayacılar, başkan olarak başarısızlığın tüm sorumluluğunu üzerine aldığını ve istifaya hazır olduğunu dile getirdi.

""Siyaset-Yargı-Emniyet bağlantılarımız hazırdı""

""Ozan diye mafya mı olur?"" diyenlere inat pandemi öncesine kadar örgütün pansiyon gelirleriyle iyi kötü idare ettiğini ve yavaş ancak istikrarlı bir büyüme sergilediklerini belirten talihsiz mafya, ""AKP ilçe başkanının yardımcısının komşusunu bağlamıştık. Adliye'nin çaycısı bizzat benim mahallelimdi. Yargıda da bağlantılarımız vardı yani. Bir de bizim çocuklardan birinin kuzeni bekçi oldu. Oradan emniyette de arkamızı sağlama almaya başlamıştık. Şöyle bir bakınca önümüz açıktı aslında ama işte bu pandemi bizi bitirdi"" ifadelerine yer verdi.

Geçen yıl pansiyonu açık tutabilmek için cepten para harcamak zorunda kaldığını ifade eden Kurabaycılar, ""Bu yıl da durumlar pek parlak değil. Yerli turistin verdiği gecelik 200-250 TL'yle kara para aklasan ne olur aklamasan ne olur? Bakalım Temmuz'dan sonra yabancılar geldi geldi yoksa mecburen kapıya kilidi vuracağız. Sadece ben de değil. Kimle konuşsam kan ağlıyor. En büyüğünden en küçüğüne hepimiz zor durumdayız"" sözleriyle turizm mafyası sektörünün ciddi bir darboğaz içinde olduğunu aktardı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=393104
ZT0437,Demirören Grubu'ndan Sedat Peker'in İddialarına Yanıt: ''Ziraat Bankası'na borcumuzu piyango bileti olarak ödüyoruz. Henüz bir şey çıkmamış olması talihsizlik...'',"Bu pazar yayınladığı 9. videosunda Demirören Grubu'nun 2018 yılında Doğan Medya Grubu'nu satın almak için Ziraat Bankası'ndan aldığı 750 milyon dolarlık krediye dair hiçbir ödeme yapmadığını iddia eden Sedat Peker'e yanıt gecikmedi.

Konu ilgili olarak Demirören Grubu'ndan yapılan açıklamada, iddiaların gerçek dışı olduğu belirtilerek,""Şirketimiz Ziraat Bankası'na olan borcunu her ay düzenli şekilde Milli Piyango bileti olarak ödemektedir."" denirken, henüz bankaya verilen biletlere bir ikramiye çıkmamış olmasının kendilerini bağlamadığı ifade edildi.

Kredi karşılığında Ziraat Bankası'na şu ana dek 50.000'den fazla çeyrek, yarım ve tam bilet verildiğine dikkat çekilen açıklamada, ""Bunlardan 100 tanesine büyük ikramiye isabet etmiş olsa şu an bunları konuşmuyor olurduk ama işte olmayınca da olmuyor. En basit tabiriyle talihsizlik olarak adlandırabileceğimiz bu durumun değişmesiyle birlikte borcumuzu ödemek bir yana alacaklı duruma geçeceğimize, bize bugün bu iftiralar atanları ise utandıracağımıza inanıyoruz. Tabii onlarda o yüz varsa..."" sözleriyle borçların kapatılmasının sadece bir zaman meselesi olduğu vurgulandı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=393032
ZT0438,"Türkiye'de Enflasyonun Yüzde 16 Oranında Yaşandığı Tek Yer Olan TÜİK Binası, Bu Yaz Tatilcilerin Gözdesi Oldu...","Mayıs Ayı yıllık enflasyon rakamlarının %16.5 olarak açıklanmasının ardından gözler bir kez daha Türkiye'nin cennet köşelerinden TÜİK binasına çevrildi. Özellikle ucuz tatil imkanı peşinde koşan vatandaşların akınına uğrayan bina, şimdiden bu yazın gözde tatil beldesi olma yolunda.

Gıdadan giyime, akaryakıttan sigaraya ve vergi oranlarına kadar neredeyse her şeyin fiyatının yıllık bazda en az %40 arttığı Türkiye'de, bu artışlardan asgari seviyede etkilenmeyi başaran yerler de var. Bu yerlerin başında gelen TÜİK Binası ise, aynı zamanda enflasyonun hesaplandığı yer olması nedeniyle özel bir konuma sahip.

Hem yüzde 16'lık enflasyonun nasıl bir şey olduğunu görmek hem de yaz tatilini hesaplı bir biçimde geçirmek için TÜİK'in Ankara Çankaya'da bulunan merkez binası önünde toplanan kalabalığa seslenen TÜİK Sözcüsü Süleyman Canaylar, gösterdikleri yoğun ilgiden dolayı vatandaşlara teşekkür ederek, binanın izin verdiği ölçüde sınırlı sayıda ziyaretçiyi yaz boyunca ağırlamaktan memnuniyet duyacaklarını dile getirdi.

""Piramitleri görmek gibi bir şey""

""Değerli vatandaşlar, lütfen şöyle bi tek sıra olabilirsek... Güvenlik görevlisi arkadaşlarımıza yardımcı olalım...  Bu şekilde itiş kakış olursa kimseyi alamayız yalnız"" sözleriyle kalabalığı uyaran TÜİK Sözcüsü, 30'ar kişilik gruplar halinde içeri alınacak vatandaşların 4 gün 3 gece boyunca TÜİK tesislerinden doyasıya faydalanabileceklerini belirtti. ""Maalesef böyle bir ilgiyi beklemediğimiz için rezervasyon sistemini hayata geçirme fırsatı bulamadık. O yüzden şimdilik ilk gelen girer şeklinde ilerliyoruz"" diyen Canaylar Temmuz ve Ağustos aylarında daha derli toplu bir şekilde turist ağırlayabilmek için şimdiden erken rezervasyon çalışmalarına başlanacağını ifade etti.

Bina önünde uzun kuyruklar oluşurken, mikrofonlara konuşan vatandaşlar ise içeride nasıl bir ortam olduğunu çok merak ettiklerini, yüzde 16 enflasyonu canlı görmek için saatlerce kuyrukta beklemeye razı olduklarını belirttiler. Kutluhan Yiğitsel(35) adlı vatandaş, ""Eşim ve çocuklarıma geldim. 4 saatten fazladr bekliyorum. Benim hesaplarıma göre %16 enflasyonla oda+kahvaltı 120 TL'ye falan denk geliyor. Gayet uygun. Söylenenlere göre arkada bir de süs havuzu varmış. Doğruysa ayaklarımızı sokarız. Daha ne isteyebilir insan?"" derken, sırf 4 gün boyunca %16 enflasyonda yiyip içmenin bile keyifli bir tatil için yeterli olacağını dile getirdi.

""Ben ucuzluğundan ziyade bu olaya biraz kültür turizmi olarak bakıyorum. Piramitleri, Göbekli Tepe'yi falan görmek gibi bi şey. Sırf o enflasyonu dünya gözüyle görsem bana yeter."" sözleriyle heyecanını ifade eden Ezgi Kuray(28) adlı bir başka vatandaş ise bu özel binada geçireceği tatilin hayatının en unutulmaz deneyimleri arasında yerini alacağını söyledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=392974
ZT0439,Dolar'ın 8.6 TL'yi Görmesinin Ardından Gizem Yuvar(25)'ın Yurt Dışına Çıkabilmek İçin En Büyük Umudu Uzaylılar Tarafından Kaçırılmak..,"ABD dolarının 8.6 TL’yi görmesiyle birlikte görünür bir gelecekte yurt dışına çıkabilmesi mümkün görünmeyen Gizem Yuvar(25), FX’te yayınlanan War of the Worlds dizisiyle moral buldu. Uzaylılar tarafından dünyanın işgal edilmesini konu alan War of the Worlds’ın 2. sezonunu heyecanla beklediğini belirten Yuvar, “Bu kadar dizisi falan yapıldığına göre bu uzaylılar kesin var bence. Neticede ateş olmayan yerden duman çıkmaz.” sözleriyle istila sonrası insanlığın yaşadığı fiziksel ve psikolojik mücadeleyi konu alan dizinin kendisi için umut kaynağı olduğunu ifade etti.

“Şimdi bu dizide uzaylılar Avrupa’ya indiği için oradakilerle aralarında bir gerilim olması doğal. Neticede Avrupalı dediğin insan istediği zaman dünyayı gezebiliyor. Bir uzay gemisine bindirilip başka bir yere götürülmeye ihtiyacı yok. Onlar bunu kaçırma olarak algılayabilir ama ben olaya yurt dışına bedava seyahat imkanı olarak bakıyorum” diyen Yuvar, bir gün sokağa çıktığında gökyüzünde dev uçan daireler görse kaçmak bir yana “Allah aşkına beni de alın!” diye uzaylılara konum atacağının altını çizdi

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=392909
ZT0440,"Sedat Peker'le Başladığı Günü Anadolu Efes Şampiyonluğu ile Bitiren Murat Sezek(26), Sadece Ekrana Bakarak 27 Temel İnsan Duygusunun Tamamını Yaşamayı Başardı...","Sabah 7.30'da Sedat Peker videosu izleyerek başladığı pazar gününü 23 sularında Anadolu Efes'in Avrupa Şampiyonluğu maçı ile bitiren Murat Sezek(26), 27 temel insan duygusunun tamamını ekran başından kalkmadan yaşamayı başardı.

Sedat Peker'in 8. videosunu izlemek için dün geceden alarm kuran Sezek, güne Peker'in hala hayatta olduğunu ve video çekebildiğini görmenin mutluluğuyla başlarken, gülerek, şaşırararak, sıkılarak, sinirlenerek, hayranlık duyarak, tiksinerek, umutlanarak, meraklanarak ve endişelenerek izlediği videonun ardından kahvaltısını da yine ekran başında bu kez Youtube'daki diğer videoları izleyerek yaptı.

Bir süre instagram'da takılarak neşe, kıskançlık, şehvet ve küçümseme duygularını da kısa kısa yaşayan Sezek, yaklaşık 5 dakikalık haz, tatmin ve hemen ardından utanma duygusu molasının ardından 20 dakikalık twitter turunu da her zamanki gibi herkesten ve her şeyden nefret ederek tamamladı. Daha sonra günlük Bitcoin analiz videoları aşamasına geçen Sezek bu esnada da zengin olma umudu ve ""mk gitti bizim 500 dolar"" pişmanlığı arasında sert salınımlar yaşarken, saat 16.30 civarında ""Yüzümüz gülmeyecek bu memlekette"" umutsuzluğuyla uykuya daldı.

18.00 sularında aç olarak uyandıktan sonra dünden kalan yemeklerle karnını doyuran Sezek, 21 sularında başalayan THE Euroleague finali için yine laptop'ının başına geçti. Endişe, umut, hırs, öfke ve coşku dolu 2 saatin ardından Efes'in Barcelona'yı yenerek Avrupa Şampiyonu olmasıyla zafer, gurur ve sevinci de doyasıya yaşayan Sezek, ekran başında geçirdiği toplam 16 saat boyunca yaşadığı yoğun duygusal salınımlardan yorgun düşerek kanepede uyuyakaldı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=392742
ZT0441,"Merkez Bankası, 8.60'a Dayanan Dolar'a Pazar Sabahı Yayınlayacağı Bir Video ile Müdahale Edeceğini Açıkladı...","Merkez Bankası, son olarak 8.50 sınırını aşarak yeni rekor kıran ABD Dolar'ına müdahale etmeye hazırlanıyor.

Konuyla ilgili olarak akşam saatlerinde bir basın toplantısı düzenleyen TCMB Başkanı Şahap Kavcıoğlu, ""Kıymetli dostlarım, kıymetli kardeşlerim. Pazar günü sabah 7.30 civarında hepinizi ekranlarınızın başına davet ediyorum. O saatte yayınlanacak başka bir video olabilir ama boşverin, beni izleyin. Bu daha önemli kardeşlerim. Allah'ın izniyle Dolar'a Euro'ya Sterlin'e hak ettikleri yanıtı vereceğiz. Çünkü bunlar şeye savaş açtılar... Neydi o? Hah gayretullah. Evet ona savaş açtılar kardeşlerim"" sözleriyle piyasalara sert müdahale sinyali verdi.

Kavcıoğlu, ""Diyorlar ki bunların ne dövize müdahale edecek tek kuruş rezervleri, ne de faiz artırabilecek cesaretleri var. Bizim için bütün silahları tükendi, şimdi mal gibi dolar'ın yükselişini izlemekten başka yapacak hiçbir şeyleri yok diyenleri Allah'ın izniyle utandıracağız. O Dolar'ın ortasındaki şeridi lime lime koparacağız!"", derken adet olduğu üzere video başında yoklama alacağını da sözlerine ekledi.

Videonun içeriğiyle ilgili bir soruya ""Onu daha tam şeyapmadık. Yani var tabii aklımızda bir şeyler de sürpriz olsun diyelim. Şu an önemli olan o saatte başka bir video izlememeniz. Gerçekten ekonomimizin geleceği buna bağlı. Lütfen çok rica ediyorum beni izleyin"" sözleriyle yanıt veren TCMB Başkanı, kanala abone olacak ve katıl butonuyla Merkez Bankası rezervlerine katkıda bulunacak vatandaşlara da şimdiden teşekkür ettiğini belirterek açıklamalarına son verdi.

(Baba Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=392622
ZT0442,Sağlık Bakanı Koca: ''1 Haziran'dan itibaren 50 yaş üstü vatandaşlarımızı da... Amaaan neyse ya kimmiş şimdi o Defne belli mi?'',"Bu akşam düzenlediği basın toplantısıyla günlük koronavirüs vakaları ve aşı tedariğinde gelinen son noktayla ilgili kamuoyunu bilgilendirmeye çalışan Sağlık Bakanı Koca'dan gündeme dair çarpıcı açıklamalar geldi.

Bilim Kurulu toplantısı sonrası kameraların karşısına geçen Bakan Koca, basın toplantısını izlemeye gelen toplam 3 gazeteciyle samimi bir sohbet gerçekleştirdi. ""İnşallah önümüzdeki hafta yaklaşık 5 milyon doz BionTech aşısı daha temin ederek Haziran'da 50 yaş üstü vatandaşlarımızın aşılanması... Ohooo arkadaş bi şey anlatıyoruz burada ya! Noldu gene telefonlara gömüldünüz, Sedat tweet mi atmış?"" sözleriyle basın toplantısını izleyen gazetecilere sitem eden Koca, daha sonra kendisi de cep telefonundan twitter'a girerek son gelişmeler hakkında bilgi aldı.

Koca, açıklamalarına ""Oha adam Defne diyor kalp krizi diyor? Yalnız var ya doğruysa pazar günü ortalık çok karışır ha söyliym...  Aslında ben o mevzuyu daha önce bir yerde daha neyse evet biz konumuza dönelim. Ne diyorduk? Hah ayrıca Rusya'yla 50 milyon doz Sputnik aşısı için ön protokolün müjdesini de buradan... Arkadaşlar yine noldu ya? Nasıl o Defne o Defne değilmiş? E kimmiş? Haydaaa bak şimdi..."" ifadeleriyle devam etti.

Basın mensupları ve toplantıya katılan Bilim Kurulu üyeleriyle bir süre hangi Defne olabileceği konusunda fikir alışverişinde bulunan Koca, ""Neyse işte aşılama falan iyi gidiyor buluyoruz bir yerlerden siz yazarsınız bi şeyler. Zaten kimsenin salladığı da yok bu ara. Salgın bitse milletin haberi olmayacak... O değil de bu olayın videosu varsa Pazar'dan önce gelir ha ben size söyliym. Youtube'da uyarıları açmak lazım"" sözleriyle noktaladı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=392574
ZT0443,Son Günlerde Kamuoyunu Meşgul Eden ''Acaba Soylu'nun jipinin markası ne? Telefon numarası kaç yıllık? Daha önce hangi işi yapıyordu?'' Gibi Önemli Sorular HaberTürk Ekranlarında Yanıt Buldu...,"Habertürk'te Açık ve Net Özel'e konuk olan İçişleri Bakanı Süleyman Soylu, Kübra Par moderatörlüğünde, gazeteciler Merdan Yanardağ, İsmail Saymaz, Veyis Ateş ve Mehmet Akif Ersoy'un sorularını yanıtladı.

Sedat Peker'in yayınladığı videoların ardından kamuoyunda yüksek sesle sorulmaya başlanan ''Acaba Süleyman Soylu'nun jipinin markası ne?"", ""Cep telefonu numarasını kaç yıldır kullanıyor?"", ""Bakan olmadan önce ne iş yapıyordu?"" gibi önemli sorulara büyük bir açık yüreklilike yanıt veren Bakan Soylu'nun sigortacılık yaptığı dönemde kullandığı yazıcının markasını açıklaması ise gecenin flaş anlarından biri oldu.

İstanbul'un Gaziosmanpaşa İlçesinin kuruluş öyküsü ve 1995 yılında Doğru Yol Partisi'ndeki iç çekişmelerle ilgili yaptığı açıklamalarla akıllardaki soru işaretlerini önemli ölçüde gideren Soylu, kartona bastırdığı 80'li ve 90'lı yıllardan gazete küpürleriyle de izleyenleri bir kez daha nostaljiye doyurdu.

(delisoru Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=392485
ZT0444,"Birlikte Türkiye'nin Siyaset-Mafya-Medya Üçgeninde Nasıl Çamura Battığını İzlemek, İlişkiye Yeni Bir Soluk Getirdi...","Gündemi sarsan Sedat Peker videoları, 3 yıllık birliktelikleri artık monotonlaşan Burak Kuzbar(30) - Tuba Yesekli(29) çiftinin ilişkisi için de yeni bir soluk oldu. Bir süredir en büyük heyecanları yeni Sedat Peker videosu beklemek olan genç çift, Türkiye'nin siyaset-mafya-medya yargı üçgeninde nasıl bir çamura battığını izlemenin keyfini bu sabah da birlikte çıkardı.

""Çayımızı, kahvemizi bazen de saatine göre biramızı, çerezimizi alıp ekran karşısına geçtiğimiz o günler çok şükür geri geldi. Adeta ilişkinin başlarından birlikte Game of Thrones izlerken yaşadığımız coşkuyu yeniden bulduk."" diyen Burak Kuzbar, uzun zamandır eksikliğini duydukları heyecanı ülkenin yargısından, siyasetine, emniyetinden, medyasına kadar yayılan çürümede bulmanın kendileri için de hoş bir sürpriz olduğunu ifade etti.

""Özellikle Soylu'nun o sözlerinden sonra bugünkü videoyu büyük heyecanla bekliyorduk. Nitekim beklediğimize de değdi. Reyiz sayesinde bir yandan ülkedeki siyasi cinayetlerin arka planını ve uluslararası uyuşturucu trafiğinin ayrıntılarını birinci ağızdan dinleyerek çok kaliteli bir pazar sabahı geçirdik. Hele tasma muhabbeti çok iyiydi. İkimiz de aynı anda ohaaaa olduk. O kısmı 3 kez başa sarıp izledik."" diyen Tuba Yesekli ise, kahvaltıyı erkek arkadaşıyla birlikte Sedat Peker izleyerek yapmanın büyük bir keyif olduğunu dile getirdi.

Genç çift, videoları ve o videoların yorumlandığı başka videoları izlemek dışında birbirlerine Sedat Peker taklidi yaparak da oldukça eğlenceli vakit geçirdiklerini belirtirken, ""İkimiz de bitcoin'den zararda olduğumuz için bu aralar biraz keyifsizdik. Onun üzerine de ilaç gibi geldi resmen. Misal bu ara en büyük eğlencemiz bitcoin her düştüğünde grafiğe bakıp aha gene Gayretullah'a dokunmuş demek. Bir de Her defasında gülüyoruz buna"" sözleriyle ülkenin ve bireysel olarak kendilerinin batışını önümüzdeki günlerde de neşe içinde izlemeye devam edeceklerini ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=392393
ZT0445,Türkiye'nin Eurovision Şarkı Yarışması'na Şarkıcılarının Bir Kısmının Pandemide İntihar Etmesi Bir Kısmının da Sedat Peker'le Olan Fotoğraflarını Silmekle Meşgul Olması Nedeniyle Katılamadığı Açıklandı...,"Hollanda'nın Rotterdam kentinde düzenlenen 65. Eurovision Şarkı Yarışması'na Türkiye bu yıl da katılmazken, konuyla ilgili olarak Kültür ve Turizm Bakanlığı'ndan bir açıklama geldi...

Açıklamada Türkiye'nin 2013 yılından beri katılmadığı Eurovision'da bu sene yer almak için oldukça istekli olduğu belirtilirken, ""Ancak maalesef devam eden pandemi süreci nedeniyle yaşanan bazı olumsuzluklar ve gündemin musait olmaması nedeniyle bu isteğimiz gerçekleşemedi. Artık kısmet seneye inşallah"" ifadelerine yer verildi.

""Eurovision'a katılması için teklif götürdüğümüz müzisyenlerimizden şu ana dek 109 tanesinin pandemi boyunca çalışma imkanı bulamayıp devletten de sıfır destek alınca canlarına kıyarak aramızdan ayrıldıklarını üzüntüyle öğrendik. Kendilerine Allah'tan rahmet, yakınlarına başsağlığı diliyoruz. İşimizin düşeceğini tahmin etsek kesinlikle bir şeyler yapardık kendileri için"" denilen açıklamada, geri kalanların ise halen Sedat Peker'le çekilen resimlerini sosyal medyadan temizlemekle fazla meşgul oldukları için bu isteğe olumlu yanıt veremedikleri kaydedildi.

Konuyla ilgili olarak kulislere sızan bilgiler ise, Peker'le olan resimlerini halen silmeyen İsmail Türüt'ün ""Ben katılabilirim"" şeklinde yanıt verdiği ancak Türkiye'nin hali hazırda dünyada pek de parlak olmayan Türkiye imajına daha da büyük bir darbe vurmamak için Bakanlığın bu teklife olumsuz yaklaştığı yönünde.

(COVID-19 Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=392336
ZT0446,"Son Model Telefonları Çekiçle Test Ettiği 3 Sene Önceki Videolarını İzleyen YouTuber, Aynı Çekiçle İntihara Kalkıştı...","Şimdilerde testlerden az hazarla elinde kalmış iphone7 ile hayatına devam eden youtuber Burak Tartan, bir zamanlar satışa çıkan bir iphone'u ilk gün temin ederek test videoları çekiyordu. Röportaj esnasında ara ara elindeki telefonun çatlak camına bakarken gözleri dolan Burak, o yılları iç çekerek anlatmaya başlıyor. Dertli youtuber, ""Test için 16. kattan attığım iphoneX'in etrafa saçılan cansız parçaları hala gözümün önünden gitmiyor"" diyor. Geceleri rüyasına sirinin girdiğini ve defalarca denemesine rağmen Siri'den heallik alamadığını belirtiyor. Helallik için sorduğu her soruya ""üzgünüm, seni tam olarak anlayamadım"" cevabını alan Burak, rüyaları görmeye başladığı dönemden beri psikiyatrik tedavi görüyor.

Sargılı kafası ve elleri dikkatimizi çekti. Geçmiş olsun dileklerimizle birlikte intihar girişimini anlatıyor. ""O dönem için harçlığımdan biriktirdiğim paramla alabildiğim son model telefonu kırdığım bir video denk geldi youtube'da gezinirken. Su testi ile boğmaya çalıştığım telefon direnince önce yere atıp üstünde zıplıyorum, kırılmayınca masum cihaza hunharca çekiçle vurmaya başlıyorum. Darbelere önce direnen gorilla glass camlı ve çelik kasa telefonum bir süre sonra kırılmaya başlıyor. Videonun sonunda merhumun başında sırıtarak ukala bir şekilde yaptığım yorumu izlerken evde aynı çekici bulup kendime vurmaya başlamışım. Uyandığımda bir hastane odasındaydım...""

Şimdilerde 50 TL'yle market alışverişi yapma challenge videoları çektiğini belirten kederli YouTuber, ""bir yerden tekrar  başlamam lazımdı."" derken cihaz test ve kutu açma videosu çeken gençleri ise uyarıyor: ""20 liralık kulaklık falan diye hor kullanmayın. Yarın bir gün onu da 10 aylık maaşınızla alamaz hale gelirsiniz...""

(elevo Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=392313
ZT0447,"Milli Eğitim Bakanlığı, Online Derste ''Süslü Sülü burda mısın?'' Şeklinde Yoklama Alan 328.000 Öğretmen Hakkında İnceleme Başlattı...","Son günlerde gündeme damgasını vuran Sedat Peker videoları, etkisini online eğitimde de yoğun bir şekilde gösterirken Milli Eğitim Bakanlığı'ndan duruma müdahale gecikmedi. Bakanlık, derse başlamadan önce ""Süslü Sülü, temiz Sülü burada mısın? Çakma solcular burada mısınız?"" şeklinde yoklama aldığı ve öğrencileri ""Bir kamera bir tripoda yenileceksiniz. Vallahi de yenileceksiniz billahi de yenileceksiniz"" diyerek tehdit ettiği tespit edilen 328.000 öğretmen hakkında inceleme başlatıldığını açıkladı.

Konuyla ilgili olarak online bir basın toplantısı düzenleyen Bakanlık Müsteşarı Cahit Pulazcı, ""Kardeşlerim anlıyoruz, hepimizin diline yapıştı bir şekilde. Her cep telefonu kamerası açışımızda bizim de içimizden böyle şeyler söylemek geliyor ama ben şimdi bu toplantıyı 'namusu maaşı kadar olan gazeteciler burada mısınız?' diye açsam hoş olur mu? Olmaz. Sizin de neticede birer eğitimci olduğunuzu da unutmamanız gerekiyor. Güldük eğlendik tamam ama bu yaptığınız vallahi de gayretullaha dokun... Ehehe neyse dayanamadım ama anladınız siz beni"" sözleriyle online eğitimin belli bir disiplin içerisinde sürmesi gerektiğine vurgu yaptı.

Şu ana dek 328.000'den fazla öğretmenin EBA'da en az bir kez Sedat Peker taklidi yaptığının anlaşıldığını, muhtemelen bu sayının daha da yüksek olabileceğini belirten Milli Eğitim Müsteşarı, şunları kaydetti:

""Maalesef bu arkadaşlarımızdan yaklaşık 18.000 kadarı da üşenmemiş arkaya bambu çubuklu dekor yapmış. Kendilerinden savunmalarını istedik. Çocuklar derse daha fazla konsantre olmaya başladı, katılım arttı diye yanıt vermişler. Bir yıldır ilk kez masaya koyduğum ders kitabını merak edip sormaya başladılar diyen hocalarımız var. Doğrudur, olabilir ama yine de yapmamak lazım böyle şeyler kardeşlerim. Bu işin nereye kadar gideceği belli değil kardeşlerim. Hele şu 13. video gelsin, ilk sezon bitsin ondan sonra bakarız duruma göre. Vallahi de yanarız billahi de yanarız kardeşlerim!""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=392251
ZT0448,"İçişleri Bakanlığı, Kademeli ''Aşı yok, para hiç yok. Mecburen eve tıkılmaya, borç batağında sürünmeye ve bize hakkınızı helal etmeye devam'' Takvimini Açıkladı...","Tam kapanma dışında her şeye benzeyen 17 günlük tam kapanma sona ererken, yarından itibaren başlayacak neredeyse hiçbir şeyin normal olmadığı ""kademeli normalleşme ""süreciyle ilgili ayrıntılar da netleşmeye başladı.

İçişleri Bakanlığı'nca açıklanan kademeli normalleşme takvimine göre, normale dönmek için gereken aşı ve kapanmada mağdur olanlara verilecek para olmadığı için vatandaşların belirsiz bir süre daha evlerine tıkılmaya, borç batağında iflasa sürüklenen esnaf ve çalışanların aynı şekilde iş yerleri kapalı bir şekilde sürünmeye, eğitimin ise uzaktan ""artık olduğu kadar"" düzeninde verilmeye devam edeceği ana hatlarıyla belli oldu.

Hafta içi akşam 9 sabah 5 ve hafta sonunun tamamını kapsayacak sokağa çıkma kısıtlamalarından ise daha önce olduğu gibi turistler, turistleri beslemek ve eğlendirmekle görevli TC vatandaşları ve bir şekilde hükümete yakın olan dini cemaatler ile komple AKP teşkilatı muaf olurken, geri kalanlar için ""İşiniz yoksa ayak altında fazla dolanmayın ve açlıktan ölürken bize hakkını helal etmeyi unutmayın"" uygulaması 2. bir emre kadar sürecek.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=392052
ZT0449,Kültür ve Turizm Bakanlığı: ''Güney sahillerindeki erkek garson ve şezlongcularımızı kısırlaştırma işlemine de start veriyoruz...'',"Turistik bölgelerde çalışacak kişilere ''enjoy i'm vaccinated'' (Keyfinize bakın, ben aşılıyım) yazılı maskeler giydirme projesiyle çok ses getiren Kültür ve Turizm Bakanlığı'ndan, ülkemizi ziyaret edecek turistleri rahatlatmaya yönelik adımlar ardı ardına geliyor.

Yayınlanan yeni video ile tatil beldelerine hizmet verecek olan erkek garson ve şezlongcuların da ivedilikle kısırlaştırılacağını duyuran Bakanlık, ""Relax, i'm castrated'' yazılı tişört ve önlüklerle Türkiye'yi tercih edecek turistlerin akıllarındaki tüm soru işaretlerini gidermeyi hedefliyor.

Konuyla ilgili olarak basına açıklamalarda bulunan Turizm Bakanlığı Müsteşarı Muzaffer Yeneygiler, ""Tişörtün üzerindeki yazıyı tam çevirince 'rahat olun ben hadım edildim' gibi bir mana çıkıyor ama tabii ki kimseyi hadım etmeyeceğiz. Sadece basit bir kısırlaştırma işlemi olacak. Onu biraz turistin içini ferahlatmaya yönelik olarak yazdık, pazarlama hamlesi gibi düşünelim"" sözleriyle turizm sektörü çalışanlarını rahatlatacak mesajlar verdi.

Kısırlaştırma kampanyasının turizm beldelerin bağlı bulunduğu belediyeler eliyle, son derece steril koşullarda ve uzman hekimlerce yürüteleceğini de sözlerine ekleyen Yeneygiler, ""Tabii ki kimseyi de zorlamıyoruz. Ben bu yaz çalışmak, para kazanmak istemiyorum diyenler varsa kendileri bilirler. Onları bu yaz İçanadolu'ya doğru alalım. Bize çalışacak insan lazım. Ben zaten kısırım, elimden böyle işler de gelir diyenler varsa onlar da şimdiden turistik tesislerimize başvurmaya başlayabilirler. Böylelikle boşuna operasyon masrafından da kurtulmuş oluruz."" diyerek kampanyanın tamamen gönüllülük esasına göre işleyeceğini ifade etti.

""Şanlı tarihimizde örnekleri var""

Uygulamaya turizm sektörü çalışanlarından ya da kamuoyundan bir tepki beklemediğini belirten Bakanlık Müsteşarı, ""Bir defa başta turizm sektöründen ekmek yiyenler olmak üzere halkımızın büyük çoğunluğu bir yazı daha turistsiz geçirmenin felaket anlamına geleceğinin farkında. Şu an 1 Euro bile çok çok önemli. Bu noktada gereken fedakarlığı yapacaklarından en ufak kuşkum yok. Ayrıca yani bizim kültürümüzde olan bir şey bu. Osmanlı'da mesele hadım ağaları vardı değil mi? Bazı görevler için bu demek ki bir gereklilik olabiliyor"" derken, bu milletin şanlı tarihini bilmeyen kimi çevrelerin konuyu başka yerlere çekmeye çalışmasına müsade etmeyeceklerinin de altını çizdi.

(İhli Bedih Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=391913
ZT0450,Kısıtlamalara Rağmen Dün Gece Konyaaltı Plajında Denize Giren Vatandaşlardan Dünyaya Net Mesaj: 'İsrail zulmüne her yerde dur diyeceğiz...'',"İsrail ordusunun Filistin'in Gazze bölgesine başlattığı hava saldırıları sonrası can kayıplarının artmasıyla birlikte Türkiye'nin bazı şehirlerinde Covid-19 tedbirlerine rağmen düzenlenen protestolar sürerken, akşam saatlerinde bir eylem haberi de Antalya'dan geldi.

İsrail'in saldırgan tutumunu prostesto için akşam saatlerinde hep birlikte denize giren yaklaşık 60 kişilik grup, basına yaptıkları açıklamada ""Bu zulme karada, havada, denizde her yerde bıkmadan usanmadan dur diyeceğiz."" sözleriyle eylemlerinin önümüzdeki günlerde gündüz saatlerinde de süreceğini ifade ettiler.

Kalabalık bir grubun denize girdiğini gören polis ekiplerinin olay yerine intikal etmesiyle birlikte eylemde kısa bir süre gergin anlar yaşandı. Kendilerine pasaport soran emniyet güçlerine ""TC vatandaşıyız ama yanlış anlaşılmasın memur bey, İsrail'e tepki olarak buradayız"" şeklinde yanıt vererek yanlarında getirdikleri Filistin bayraklarını gösteren vatandaşlar, polislerin ""Ha tamam o zaman, ama fazla açılmayın gece gece"" diyerek olay yerinden uzaklaşmasıyla birlikte eylemlerine kaldıkları yerden devam ettiler.

Yaklaşık 1 saat süren eylemde İsrail'i protesto için bir süre yüzen ve deve güreşi oynayan vatandaşlar, cumartesi günü yine İsrail'e tepki olarak yakacakları mangallarıyla birlikte plajda buluşmak üzere sözleşerek olaysız bir şekilde dağıldılar.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=391821
ZT0451,"Kapanmada İzlenecek Sürükleyici Bir Şeyler Arayışının Sedat Peker Videolarıyla Sonlanması, Bilge Eycek(28) İçin de Sürpriz Oldu...","İç sıkıntısı ve bezginlikle geçen tam kapanma sürecinde vakit geçirmek için izlenebilecek eğlenceli ve sürükleyici bir şeyler arayışı bu akşam itibariyle keşfettiği Sedat Peker videolarıyla sonlanan Bilge Eycek(28), gelinen noktanın kendisi için de sürpriz olduğunu açıkladı.

Özellikle sosyal medyada oldukça yankı uyandıran ve YouTube'da izlenme sayıları birkaç milyonu geçen videoların sonuncusunu sırf can sıkıntısından dün akşam 22 sularında izlemeye başlayan Eycek, ""Bütün gün Netflix'te, Blu TV'de falan bir şeylere baktım ama hiçbiri sarmadı. Instagram'da milletin 20 yaş halini ve annesinin gençliğini görmekten zaten gına gelmişti. En son artık çaresizlikten How i met your mother'ı 3. kere izleme noktasına gelmişken twitter'da Sedat Peker'in yine TT'ye girdiğini gördüm. Dedim şuna bi şans vereyim bari. İyi de etmişim. Baya sarıyor ya reyiz"" sözleriyle 3. bölümü bir solukta izlediğini ifade etti.

Genç bankacı, ""Handmaid's Tale'in yeni sezonuna mı başlasam, Yeşilçam'a mı bi şans versem, Youtube'dan Aşk-ı Memnu'nun eski bölümlerini mi izlesem"" derken aradığı yanıtı enteresan bir diksiyonu olan bir mafya liderinin derin devlete karşı Youtube'dan yürüttüğü intikam ve adalet savaşında bulmayı beklemediğini samimiyetle itiraf ederken, ülkenin içine battığı çamurdan kendisi için en az 1 haftalık vakit öldürme malzemesi çıkmasının hoş bir sürpiz olduğunu dile getirdi.

Şu an 4. bölümü merakla beklediğini de sözlerine ekleyen Eycek, ""Azeri mafyası, Pelikan falan derken zamanın nasıl geçtiğini anlamadım bile. Baya da heyecanlı yerde bitti. Bakalım sonraki bölümde Suriye olayına falan gireceğim diyor. Ayrıca sürenin 1 saat olması güzel. Ne çok uzun ne çok kısa. Diğer diziler gibi 3-5 bölümü aynı anda yüklememesi de iyi oldu. Öyle olunca ben hepsini tüketmeden ekranın başından kalkmıyorum çünkü"" derken, kapanmada kalan 1 haftayı muhtemelen daha az bunalarak geçireceğini belirtti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=391742
ZT0452,Çavuşoğlu: ''Turistin göz zevkini bozacak çirkin vatandaşlarımızı da etkili bir estetik operasyon kampanyasıyla...'',"Resmi temaslarda bulunmak üzere gittiği Almanya'da mevkidaşı Heiko Maas ile görüşen Dışişleri Bakanı Mevlüt Çavuşoğlu, ülkemize gelecek turistleri rahatlatacak açıklamalara imza attı. Görüşmenin ardından düzenlenen ortak basın toplantısında ""Turistin görebileceği herkesi Mayıs sonuna kadar aşılayacağız"" açıklamasıyla gündem yaratan Çavuşoğlu, alınacak ek tedbirlerle turistlerin göz zevkinin korunacağının da altını çizdi.

Türkiye'yi ziyaret edecek turistlerin sadece sağlıklarını korumanın yeterli olmayacağına dikkat çeken Bakan Çavuşoğlu şunları kaydetti:

""Şimdi değerli bir Alman vatandaşı diyelim ki Antalya'ya geldi. Güzelce denizine girdi, yemeğini yedi biraz da çarşıda pazarda dolanayım da Euro harcayayım dedi. Biz bu noktaya kadar karşısına çıkabilecek herkesi aşılayarak kendisine virüs bulaşmaması için önlemimizi alacağız. Ama yeterli mi? Elbette değil. O turist Allah korusun tam alışveriş yapacakken göz zevkini bozan, çirkin bir vatandaşımızı görürse ne yapacağız? Buyrun işte adamın veyahut da kadının bütün tadı kaçtı. O gün 200 Euro harcayacaksa vazgeçti 50 Euro harcayıp oteline geri döndü. Ne oldu? O kadar aşılama boşa gitti. Biz buna müsade edemeyiz...""

Bu doğrultuda turistlerin göreceği herkesin belli bir estetik standartın üzerinde olması için de gerekli çalışmaların başlatılacağını kaydeden Çavuşoğlu, ""Önümüzdeki haftadan itibaren Sağlık Bakanlığı ekiplerimiz özellikle turizm bölgelerini dolaşarak kimlerin nasıl bir estetik müdahaleye ihtiyacı olduğunu da tek tek tespit edecekler. Botoks mu lazım? Burnu mu şekilsiz? Dudaklar mı ince? Kel mi? Evet gerekirse saç ekimi de yapacağız. Neticede koca Arap yarımadasını saçlandırmış bir milletiz. Bizim için bu işler çocuk oyuncağı"" sözleriyle başta Almanya olmak üzere Avrupa Birliği kamuoyunu rahatlatacak mesajlar verdi.

Bakan Çavuşoğlu, öyle bir kaç estetikle kurtarmayacak gibi olanlar için 24 saat zorunlu maske kullanımı ve turizm sezonu bitene kadar İç Anadolu'da geçici ikamet sağlanması gibi ilave tedbirlerin alınacağının da garantisini verirken, son olarak şu ifadelere yer verdi:

""Şu an için bizim aklımıza gelenler bunlar ama birazdan değerli meslektaşımla kendilerinin başka talepleri olup olmadığını da konuşacağız. Ne bileyim mesela sevdikleri bir yemek varsa söylesinler önden hazır edelim; Kedi, köpek sevmeyen turist varsa o hayvanları ayak altından kaldıralım.Akdeniz'in suyunu tuzlu buluyor bazısı, hay hay biraz su mu bir şey ekler onun da kıvamını inceltiriz nedir yani...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=391538
ZT0453,İçişleri Bakanlığı: ''Kalan 12 günde tam kapanmayla ilgili kuralları tamamen netleştirmeyi umuyoruz...'',"29 Nisan'da ilan edilen ''tam kapanma'' süreci, açıklanan her yeni genelgeyle birlikte giderek daha enteresan bir hal almaya devam ederken, kamuoyunu rahatlatacak açıklama İçişleri Bakanı Soylu'dan geldi. Düzenlediği basın toplantısında tam kapanma uygulamasının bitmesine hala 12 gün olduğunu hatırlatan Bakan Soylu, ""Kimsenin bir endişesi olmasın. İnşallah önümüzdeki günlerde yayınlayacağımız genelgelerle en geç 17 Mayıs'a kadar her şeyi netleştirmiş olacağız"" derken, bakanlığın günde en az 3 genelge prensibiyle çalışmalarını sürdüreceğini kaydetti.

Kapanmada geride kalan 1 haftada oldukça fazla deneyim edindiklerini ve bu deneyimler ışığında tam kapanmanın nasıl bir şey olacağı konusunda iyi kötü bir fikir oluşturmaya başladıklarını belirten Bakan Soylu, ""Şu an dışarıdan bakıldığında ne yaptığı hakkında en ufak bir fikri olmadığı için aynı anda bütün tuşlara basmaya çalışan acemi bir oyuncu görüntüsü veriyor olabiliriz ama bu kimseyi yanıltmasın. Ne yasak, ne zaman yasak, kime yasak, kime serbest bunların hepsi en geç 1 hafta 10 güne oturmuş olacak. Vatandaşımız marketten kalem pil alıp alamayacağını daha evden çıkmadan bilecek"" ifadelerine yer verdi.

Bir soru üzerine, kuralların 17 mayıs'a kadar yetişmemesi durumunda kapanmayı bir süre daha uzatabileceklerini söyleyen Soylu, son olarak şunları kaydetti:

""Bu genelge yayınlama hızıyla gidersek en geç, bakın altını çizerek söylüyorum en geç 1 Haziran'a bu iş tamam. Mükemmel bir tam kapanmaya ulaşmış olacağımızın garantisini bizzat ben bakan olarak veriyorum. O zamana kadar benim vatandaşlarımıza tavsiyem eğer turist ya da partimizin ileri gelenlerinden biri değillerse şimdilik ekmek, su ve oksijen dışında her şeyin yasak olduğunu düşünerek hareket etmeleri yönünde. Gene de belli olmaz onları da her gün basından kontrol edin tabii: Ha yasak değilse ne ala, o zaman da 'aa mandal alabiliyormuşum' diye durduk yere sevinmiş olursunuz. Bu devlet size daha ne yapsın?""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=391475
ZT0454,"Bu Kapanmada Instagram'dan Çok Paribu'da Vakit Geçiren Yeşim Kuvar(28), Uygulamaya Story Özelliğinin Gelmesini Dört Gözle Bekliyor...","Son dönem Türkiye’nin gözde yatırım aracı haline gelen kripto paralar, cep telefonu kullanım alışkanlıklarını da önemli ölçüde değiştirmiş durumda. Sosyal medyadan çok kripto para borsalarının uygulamalarında vakit geçirmeye başlayan kullanıcılar kendilerine yeni bir eğlence mecrası bulmanın tadını çıkarırlarken, story, dm ve takipleşme gibi özelliklerin de gelmesini dört gözle bekliyorlar.

Bitcoin dünyasına ilk kez 2 ay önce pek çok Türk kullanıcı gibi Paribu’yla adım atan Yeşim Kuvar da 17 günlük kapanmada zamanının önemli bir bölümünü telefonda coin takip edip grafik izleyerek geçirenlerden. Kuvar, bu işe girdiğinden beri telefonunda en çok vakit geçirdiği uygulamanın Paribu olduğunu belirtirken “Eskiden sabah uyandığımda ilk işim instagram’a bakmak olurdu. Şimdi direkt acaba coinlerim ne durumda, uyurken kripto para dünyasında neler oldu diye hevesle yeşil Paribu ikonuna dokunuyorum. Bitcoin noldu, holo ne durumda, doge naptı falan derken günün nasıl geçtiğini anlamıyorum. Bazen sırf açıp hesabımdaki coin’lerin adlarına bakmak bile iyi geliyor” sözleriyle tam da sosyal medyadan sıkıldığı dönemde Paribu uygulamasının hızır gibi yetiştiğini söyledi.

“Stalk’ımızı da buradan halletsek…”

“Valla çok şükür ki kripto para dünyasına adım attım. Satoshi görse gurur duyardı, like butonu olsa beni like’lardı. Hem nereden baksan bütün gün elalemin selfie’lerini ve ne yiyip içtiğini izlemekten daha mantıklı hem de Paribu’nın kullanışlı ara yüzüyle coin alıp satmak da piyasaları takip etmek de çok kolay. Benim gibi hiç bu işlerden anlamayan biri bile yarım saatte ustası oluyor” diyen genç grafiker, yine de eski alışkanlıklarından bazılarını özlediğini de itiraf etti.

Kuvar, şu an için en fazla eksikliğini hissettiği şeyin story’ler olduğunu belirtirken, son olarak “Tanıdığım neredeyse herkes zaten bu uygulamayı kullanıyor. Ne olur yani birbirimizin story’lerini buradan da görsek, karşılıklı takipleşsek? Stalk’ımızı da, DM’den gıybet işimizi de Paribu üzerinden halletsek? Normalde de muhabbetlerimizin çoğu bitcoin üzerine artık, sırf bunun için telefonda başka uygulamalar tutmak saçma geliyor bana. Bence bunu bir düşünsünler” sözleriyle Paribu yetkililerine seslendi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=391370
ZT0455,Turistler İçin PCR Testi Zorunluluğunun Kaldırılmasının Ardından 2021 Turizm Sezonu ''En Kötü İhtimalle Türkiye!'' Sloganıyla Açılıyor,"Koronavirüs önlemleri kapsamında daha önce yurt dışından gelen yolcular için zorunlu olan PCR testinin aralarında İngiltere, Ukrayna ve Çin'in de bulunduğu 15 ülkeden gelen yolculardan istenmeyeceğinin açıklanmasıyla birlikte turizm sezonunu açan Türkiye, dünyanın dört bir yanında Covid varyantlarını ağırlamaya hazırlanıyor...

2021 Turizm Sezonu'nun açılışı dolayısıyla basın mensuplarına seslenen Turizm Bakanı Mehmet Nuri Ersoy, bu yaz gidebileceği başka bir ülke olmayan, testle, aşıyla, karantinayla falan uğraşmak istemeyen herkesi Türkiye'ye davet ettiklerini belirtti.

""Bu yıl ki tanıtım kampanyamızın sloganını da Sayın Cumhurbaşkanımızdan aldığımız ilhamla 'Turkey, at worst case!' (En kötü ihtimalle Türkiye!) olarak belirledik. Gerek ülkemizin şu anki durumunu gerekse de turizm vizyonumuzu bundan daha iyi özetleyecek bir cümle ben gerçekten de düşünemiyorum. Kendisine buradan bir kez daha şükranlarımı sunuyorum."" diyerek Cumhurbaşkanı Erdoğan'a teşekkür eden Bakan Ersoy, bu yaz cebinde 1000 dolar olan herkesi kanlarındaki covid varyantlarıyla birlikte Türkiye'nin eşsiz kumsallarından faydalanmaya çağırdı.

Şu an otelleri, şezlongları boşuna meşgul etmesinler, denizi fazla kirletmesinler diye Türkiye Cumhuriyeti vatandaşlarını da sahillerden mümkün olduğunca uzak tuttuklarının altını çizen Turizm Bakanı Ersoy, şöyle devam etti:

""Daha ne yapalım bilmiyorum? Yine siz bilirsiniz tabii, bu şartlarda sizi kabul edecek başka ülkeler varsa onlara da bakın ama zor yani. Nakte  sıkışık olmasak biz de yapmazdık açık söyliym. Kendi ana babanız bile sizi testsiz, aşısız evine sokmazken resmen sahibinden, az kullanılmış, kelepir tatil beldesi imkanı veriyoruz burada. No test mistır. Yes raki, shish kebap! Sisha? Madam karpıt? Disko? Yes please aynen come hadi bekliyoz...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=391331
ZT0456,"Dünya Sağlık Örgütü, Parasızlıktan Ancak Bu Kadar Tam Kapanabilen Türkiye'ye Gidiş Yolundan Puan Verileceğini Açıkladı...","Neredeyse herkesin bir şekilde muaf olduğu 17 günlük tam kapanmanın ilk gününde sokak ve caddeler her zamankinden daha da kalabalık bir görüntü çizerken, Türkiye'yi rahatlatan açıklama Dünya Sağlık Örgütü'nden geldi.

Gerçekten 17 gün tam kapanma ilan edecek olsa evde tuttuğu insanlar için en az 20 milyar dolar harcaması gereken ancak kasasında öyle bir rakam bulunmayan Türkiye'nin çabalarını üzüntüyle karışık bir takdirle izlediklerini belirten DSÖ Genel Direktörü Tedros Adhanom Ghebreyesus, ""Bazı arkadaşlarımız 'Abi bu ne biçim tam kapanma? Ortalık panayır yeri gibi, şunları bi uyaralım bu iş böyle olmaz' diyorlar ama ben aynı fikirde değilim. Napalım onların da elinden bu kadarı geliyor demek. Allah kimseyi yoklukla terbiye etmesin"" ifadelerine yer verdi.

Türkiye'nin turizm sezonu öncesi dünyaya ""Aha vakaları düşürdük. Rahat rahat gelebilirsiniz"" mesajı verebilmek için elinden geleni yaptığına işaret eden Ghebreyesus, ""İşte berberler, kırtasiyeciler, kafeler falan kapalı. Bunlardan bir 10 puan versek. Kağıda adını yazdı diye 5 puan da oradan versek. İzin kağıdı olmadığı için akşam 7'den sonra dışarı çıkamayan bi iki milyon emeklisi, gariban falan illa vardır, 10 puan da onlardan gelse... Neyse ya dur bakalım bir şekilde halledebiliriz gibi geliyor... Devam devam aynen çok güzel kapanıyorsunuz..."" sözleriyle özellikle turizm camiasını sevindiren mesajlar verdi.

DSÖ Genel Direktörü, iyi niyetli çabaların sürmesi halinde ""Tam kapanma"" sonrası Türkiye Cumhuriyeti Sağlık Bakanlığı'nın açıklayacağı vaka sayılarını yemiş gibi yapma konusunda örgütün oldukça istekli olduğunu belirterek şunları kaydetti:

''Bakın bu adamlar şu halde bile belki 3-5 dolar fazla gelir diye yurt dışından gelenlerden test istemiyor. Sağlık Bakanı aşı ha geldi ha geliyor diye milleti oyalamaktan artık ne dediğini bilmez halde. Yani eleştirmek, dalga geçmek çok kolay. İstesem herkesten iyi yaparım ama bu tabloya bakıp da yüreği sızlamayanları vicdanlarıyla baş başa bırakıyorum ben. Şahsen ben böyle bir insan değilim. Ha yazın turist olarak gider miyim? Gitmem. O ayrı ama kimsenin de hevesini kırmanın lüzumu yok...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=391217
ZT0457,AKP'den Ödüllü Yarışma: Alkol Yasağı İçin ''Ekonomiyi batırdık kimseye destek veremiyoruz. Aşı yok pandemiyi bitiremiyoruz. Bari şeriat fantezimizle avunalım'' Dışında Bir Neden Bulabilenlere 1000 TL İkramiye,"Tam kapanma kararı çerçevesinde alınan ancak kapanmayla ya da pandemiyle herhangi bir ilgisi olmayan 20 gün boyunca alkol satış yasağı kararıyla ilgili henüz mantıklı bir neden öne süremeyen AKP, kulağa iyi kötü bilimsel gibi gelecek bir yanıtla gelenleri 1000 TL'lik ikramiyeyle ödüllendirecek.

Konuyla ilgili olarak bir basın toplantısı düzenleyen AK Parti sözcüsü Ömer Çelik, alkol satış yasağının nedeniyle ilgili parti içinde bilimsel bir yanıt arayışından olumlu bir sonuç çıkmadığını belirterek ""Maalesef iş dönüp dolaşıp bizim şeriat fantezimize ve onu tüm ülkeye dayatma hevesimize varıyor. Onu da henüz açıktan söyleyebilecek durumda değiliz. Şimdilik hala ancak sosyal medyadaki trollerimiz ve basındaki 3-5 temsilcimiz açıktan dile getirebilyor. Onlar da zaten sadece birbirini takip ettiği için dışarıya fazla bir etkisi olmuyor"" sözleriyle en azından görüntüyü kurtarmak adına saçma da olsa bir neden ileri sürmek üzere çalışmalarının sürdüğünü kaydetti.

""Hala bir sebepten ülkemizde olan parlak beyinlere sesleniyoruz""

Bu doğrultuda ülkenin yaratıcı beyinlerine ve bilim insanlarına dönük bir yarışma düzenleneceğini duyuran AKP Sözcüsü, yarışmanın duyurusunu ise şu sözlerle yaptı:

""Henüz kapağı yurt dışına atmayı başaramayan bir çok parlak beynin şu ya da bu sebepten halen ülkemizde olduğuna inanıyoruz. Kendilerine buradan sesleniyorum. Alkol yasağının neden bilimsel olarak gerekli olduğunu anlatan önerilerinizi bize iletin. Bilim derken illa tıp olması da lazım değil. Jeoloji olur, kimya olur, finans olur, sosyoloji olur kafanıza göre artık. Yeter ki dinleyende 'hımm evet adamlar da haklı olabilir' şüphesi uyandıracak kadar teknik bilgi içersin. Sallıyorum mesela 'tekel bayilerindeki hareketlilik fay hatlarında enerji birikimine neden olarak depremleri tetikleyebiliyor Herkes evine kapanmışken böyle bir deprem çok büyük faciaya neden olur' gibi. Siz bize malzemeyi verin biz zaten elimizdeki medya aracılığıyla onu köpürtürüz. Bir emrimize bakar...""

Parti içinde kimi isimlerin çıkıp açık açık ""Pandemiyle mücadelede başarısız olduk. Dünyada en fazla vaka yaşanan ülkelerden biriyiz. Aşılama desen onu komple elimize yüzümüze bulaştırdık. Ekonomi zaten epeydir na nay. 128 milyar dolar dahil ülkenin tüm kaynaklarını tükettiğimiz için pandemide halka doğru düzgün bir maddi destek sağlayamadık. Bizim yüzümüzden milyonlarca kişi açlığa, iflasa ve işsizliğe mahkum oldu. Bırakın da bari kendi dünyamızda minik şımarıklıklarımızla avunalım"" denmesi fikrini savunduğunu da sözlerine ekleyen Çelik, yarışmadan da bir sonuç çıkmaması halinde en kötü ihtimalle bu yöntemin denenebileceğini belirterek basın toplantısına son verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=391135
ZT0458,"Türkiye, Nüfusun Yarısının Muaf Olduğu Diğer Yarısının Bir Yolunu Bulup Yine Kendini Dışarı Atacağı ''Tam Kapanma''yla Vaka Sayılarını Düşürmeye Kararlı...","Cumhurbaşkanı Erdoğan, Covid-19 önlemleri kapsamında 29 Nisan ile 17 Mayıs tarihleri arasında nüfusun yarısının muaf olduğu diğer yarısının markettir, hastanedir, izin belgesidir derken bir şekilde kendini dışarı atacağı yeni bir tam kapanma dönemine geçileceğini duyurdu.

Uygulanacak olan ""tam kapanma"" ve halen uygulanan ""o kadar tam olmayan kapanma"" arasındaki en önemli farkın, berber ve kuaförlerin de 3 hafta boyunca kapanacak olması olduğuna dikkat çeken uzmanlar, alınan bu radikal karar sayesinde vaka sayılarının hızla düşeceğine kesin gözüyle bakıyor.

Konuyla ilgili olarak Sağlık Bakanlığı'ndan yapılan açıklamada da, çalışanların çoğunun zaten muaf olduğu, geri kalanların da canları sıkılırsa alacakları bir izin kağıdıyla muaf olacakları sokağa çıkma kısıtlamalarına uyulmasının önemine vurgu yapıldı. ""Maalesef vaka ve vefat sayılarındaki hızlı yükseliş bizi hiç istemediğimiz bir şekilde neredeyse kimsenin sallamayacağı yeni kararlar almaya itti. Ancak inşallah bu acı reçetenin sonunda bizi aydınlık günler bekliyor"" diyen Bakan Koca, önümüzdeki 3 hafta boyunca kimsenin berbere gitmemesi durumunda Türkiye'de salgının bütün seyrini değiştirebileceğini söyleyerek iyimser mesajlar verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=391030
ZT0459,"Dedesi Banker Kastelli'ye, Babası Jet Fadıl'a, Abisi Çiftlikbank'a Para Kaptıran Gökhan Uruk(26), Thodex Mağduru Olarak Geleneği Teknolojiyle Buluşturdu...","Uruk ailesinde 3 nesildir süren dolandırılma geleneği, ailenin genç üyesi Gökhan Uruk(26)'un geçen hafta Thodex adlı kripto para borsasına parasını kaptırmasıyla birlikte dijital çağa uyum sağladı.

Konuyla ilgili olarak düzenlediği basın toplantısında, rahmetli dedesi Muzaffer Uruk'un 1982 yılında Banker Kastelli'ye kaptırdığı 60.000 TL ile geleneğin ilk tohumlarını attığını belirten başarısız yatırımcı, daha sonra babası İsmail Uruk(58)'un Jet Fadıl'a 8 yıl arayla 2 kez olmak üzere toplamda 240.000 TL ve abisi Murat Uruk(32)'un da 2016'da Çiftlikbank'a 80.000 TL'sini kaptırdığını ifade etti.

Uruk, son olarak kendisinin de geçtiğimiz hafta patlak veren Thodex skandalında yaklaşık 12.000 TL'lik bir mağduriyet yaşadığını açıklarken, ""Ben tabii yeni işe girdiğim için bir de şu an ülkedeki ekonomik durumlar malum fazla bir miktar kaptıramadım. 2000 TL gibi bi birikmişim vardı, 5000 eşden dosttan borç aldım, üzerine bi 5000 de ihtiyaç kredisi çekerek ancak o kadar denkleştirebildim ama buna da şükür. Zaten miktardan ziyade burada sembolik anlamı daha değerli"" sözleriyle önemli olanın aile geleneğini bir şekilde sürdürmek olduğuna dikkat çekti.

Bir kripto para borsası tarafından dolandırılmış olmasının da ayrıca önemli olduğunu vurgulayan Uruk, ""Tabii şimdi bakınca abimin Çiftlikbank vakası da internetle ilgili olduğu için modern bir dolandırılma sayılabilir ama ben işin içine kripto paralar ve blockchain teknolojisini katarak olayı farklı bir boyuta taşıdım. Çünkü gelecek burada"" derken, 24 yaşında lise mezunu bir gencin kurduğu ne idüğü belirsiz bir borsaya hiç araştırmadan gözü kapalı para yatırmak suretiyle gelenek ve teknolojiyi bir potada erittiğini dile getirdi.

Uruk, bundan sonraki hedefiyle ilgili bir soruya ise şöyle yanıt verdi:

""Valla zaman ne gösterir bakıcaz artık ama ben şimdilik vazifemi yerine getirdim diye düşünüyorum. O açıdan içim rahat. Abimin bir oğlu var, Burak, şu an 6 yaşında. Artık sıra onda. Bakalım o büyüyene kadar Allah bilir neler çıkacak, kime nasıl bir teknolojiyle kaptıracak parasını. Ben de sizler kadar merak ediyorum inanın...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=390974
ZT0460,"23 Nisan'da Merkez Bankası Başkanı Koltuğuna Oturan İlkokul Öğrencisi, Görevden Af Talebini Youtube Kids Kanalı Üzerinden Yayınladı...","23 Nisan Ulusal Egemenlik ve Çocuk Bayramı münasebetiyle bu yıl da sembolik olarak devletin önemli kademelerindeki koltuklar bir günlüğüne çocuklara devredilirken, Merkez Bankası Başkanı koltuğuna oturan ilkokul öğrencisi Eymen Yiğit Kurabacı(10), daha yarım saat dolmadan görevden affını istedi.

Koltuğu Merkez Bankası Başkanı Şahap Kavcıoğlu'ndan devralan Ankara 100. Yıl İlköğretim Okulu 4. sınıf öğrencisi Kurabacı, törenin başlarında oldukça neşeli görünürken, bir basın mensubundan gelen ""Peki Eymencim Merkez Bankası'nın rezerv sorununu nasıl çözmeyi düşünüyorsun? 128 Milyar Dolarlık rezervin eritildiği ilgili iddialar var o konuda ne söyleyeceksin?"" sorusu makam odasındaki havayı bir anda değiştirdi.

Soru üzerine Başkan Şahap Kavcıoğlu'na dönen başarılı öğrenci ""Ne yanıt vereyim?"" sözleriyle yardım beklerken, Kavcıoğlu ise ""Valla Başkan sensin, onu da sen bileceksin. O kadar matematik görüyorsunuz okulda ehehe"" diyerek topu tekrar Kurabacı'ya attı.

Soruya yanıt vermek için Merkez Bankası çalışanlarının yardımıyla laptop'tan tcmb.gov.tr üzerindeki Uluslararası Rezervler ve Döviz Likiditesi bölümünü açan Kurabacı, tabloyu bir süre inceledikten sonra ""E bunları alt alta toplayınca -55 Milyar Dolar çıkıyor? Bi sn yanlış yaptım heralde"" sözleriyle şaşkınlığını ifade etti.

İşlemi bir kaç kez tekrarlamasına rağmen sonuç değişmeyince gözleri dolmaya başlayan minik Merkez Bankası Başkanı ""Dayı bu ne? Siz naaptınız ya? Ben eve gitmek istiyorum. Anne!"" dedikten sonra, basın mensuplarının bakışları arasında koşarak odadan uzaklaştı.

Birkaç saat boyunca kendisinden haber alınamayan ve cep telefonundan da ulaşılamayan Kurabacı, öğleden sonra YouTube Kids'teki kanalı üzerinden 48 takipçisine seslenerek endişeli bekleyişe son verdi. Kurabacı, yaptığı kısa açıklamada kısa görev süresi boyunca piyasalara olumsuz etki yapacak herhangi bir adım atmadığının altını çizerken, ""Hepiniz şahitsiniz bak yemin ederim benim suçum değil. Zaten toplam 10 dakka ya oturdum ya oturmadım. Benden sonra görevi devralacak arkadaşa başarılar diliyorum. Allah yardımcısı olsun. Videoyu beğenmeyi ve kanalıma abone olmayı unutmayın"" sözleriyle Merkez Bankası Başkanlığı görevinden affını talep etti.

(nadnan Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=390807
ZT0461,128 Milyar Dolar'da Final Heyecanı: ''Öyle bir rezerv hiç olmadı'' ve ''Milletimiz için harcandı'' Arasındaki Mücadelede Şampiyon SMS Oylarıyla Belirlenecek..,"Muhalefetin ısrarla gündemde tuttuğu ''Merkez Bankası'nın 128 Milyar Dolar rezervine ne oldu?'' sorusuna hükümet kanadından gelen 10'a yakın farklı yanıt arasındaki kıyasıya mücadelede finalistler belli oldu....

Son 4'e kalan ''Pandemide milletimiz için harcandı'', ''Hiçbir şey olmadı, kasada duruyor'', ''Öyle bir rezerv hiçbir zaman olmadı'' ve ''Altın ve dolar olarak halkın yastık altında duruyor'' arasında bir nebze daha inandırıcı gibi olmayı başararak rakipleri arasından sıyrılan ''Milletimiz için harcandı'' ve ''Öyle bir rezerv hiç olmadı'', finale isimlerini yazdıran yanıtlar oldular.

Büyük final öncesi düzenlenen basın toplantısında ''Öncelikle başta Genel Başkanımız olmak üzere bu büyük mücadeleye katılarak renk katan herkese emeklerinden dolayı teşekkür ediyorum'' diyen AK Parti Sözcüsü Ömer Çelik, önemli olanın yarışmak ve birlikte keyifli vakit geçirmek olduğunu bir kez daha vurguladı.

Finalistlerin açıklanmasının ardından bugüne kadar ''128 Milyar Dolar Nerede?'' sorusunu sordurmamak için Türkiye'nin dört bir yanında ter döken, valiler, kaymakamlar, savcılar, emniyet güçleri ve vinç operatörleri için de yürekten bir alkış isteyen Çelik, ayrıca ''Bu soru vatana ihanettir'' yanıtıyla MHP Genel Başkanı Sayın Devlet Bahçeli'nin de mansiyona layık görüldüğünü açıkladı.

Önümüzdeki hafta içinde düzenlenmesi planlanan finalde şampiyonun SMS oylarıyla belirleneceğini de sözlerine ekleyerek şöyle devam etti:

""Bu noktada bir kez daha milletimizin yüce iradesine başvurmanın en doğrusu olacağına karar verdik. Eğer 'Öyle bir rezerv hiç olmadı' diyorsanız ''HİÇ'' yazarak, 'Milletimiz için harcandı' diyorsanız 'MİLLET' yazarak 8855'e mesaj atıp gönül verdiğiniz yanıtı şampiyonluğa taşıyabilirsiniz. SMS ücreti vergiler dahil 19.90 TL olup, elde edilen gelirin tamamı Merkez Bankası'nın rezervlerinin yerine konması için harcanacaktır. Şimdiden hak eden kazansın, ülkemize ve milletimize hayırlı olsun diyorum...''

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=390748
ZT0462,"Belediyeler Aracılığıyla Yurt Dışına İnsan Kaçırdığı Ortaya Çıkan AK Parti, Z Kuşağıyla Arasındaki Buzları Hızla Eritiyor...","Malatya Yeşilyurt Belediyesi'nin organizasyonuyla Almanya'ya giden 43 kişinin geri dönmediğinin ortaya çıkmasının ardından genişletilen araştırmada çok sayıda AKP'li belediyede de benzer olayların yaşandığı anlaşılırken, gelişmeler en büyük hayali yurt dışına gitmek olan gençlerin AK Parti'ye bakışını da olumlu yönde değiştiriyor.

Yeşilyurt Belediyesi'nden sonra Elazığ Arıcak, Akçakiraz, Baskil, Ordu Korgan, Tokat Erbaa ve Bursa Yıldırım gibi diğer AKP'li belediyelerden de çeşitlik organizasyonlar vesilesiyle yurt dışına gidenlerden önemli bir kısmının geri dönmediği ortaya çıkarken, anketler skandalın ardından özellikle Z kuşağı arasında AK Parti'nin hızla popülerite kazandığına işaret ediyor.

Konuyla ilgili olarak basına konuşan KORSA Araştırma Şirketi Genel Müdürü Ziya Kormazlar, Türkiye'de gençlerin %70'ten fazlasının en büyük hayalinin yurt dışına yerleşmek olduğunu hatırlatarak, uzun bir süredir seçim öncesi bedava internet paketi dağıtmak gibi beyhude yöntemlerle bu gençlere ulaşmaya çalışan AK Parti'nin sonunda doğru iletişim stratejisini bulmuş olabileceğine dikkat çekti.

""Geçtiğimiz haftaya kadar yaptığımız anketlerde18-24 yaş arasında AKP'ye yakınlık duyduğunu belirtenlerin oranı %15'lerde kalırken dün itibariyle bu rakam %35'lere dayandı. Bu gerçekten kısa sürede inanılmaz bir başarı"" diyen Kormazlar, gençlere Türkiye'den kaçıp kendilerine yurt dışında iyi kötü Euro kazanacakları bir gelecek kurma şansı veren belediyelerin 2023 seçimleri öncesi dengeleri tekrar AKP lehine döndürebileceğini de sözlerine ekledi.

AKP'nin Z kuşağının gözünde ""berbat eğitim, adaletsizlik ve işsizlikle geleceğimizi çalan parti""den büyük bir hızla ""sayesinde Almancı olup yırtacağımız parti"" konumuna yükseldiğini belirten deneyimli araştırmacı, şöyle devam etti:

""Şu an tek sorun yurt dışına gidiş için istenen ücretin 7000 Euro gibi yüksek bir rakam olması. Benim çok şükür maddi durumum olduğu için iki evladımı hemen AKP'ye kaydettirdim bile ama herkesin maalesef öyle bir imkanı yok. İlerleyen süreçte o fiyatta da bir indirim ya da ne biliyim mesela kamu bankaları aracılığıyla Almanya'ya iltica kredisi gibi imkanlar sağlanabilirse daha fazla gencin AKP'yle yakınlaşacağını söylemek için kahin olmaya gerek yok. En azından benim çocukları götürürlerse bir sonraki anketimizde en az %70 oylarını şahsen garanti ediyorum. Bunu da fırsat bulmuşken sizin aracılığınızla duyurmak isterim...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=390623
ZT0463,"Makyaj Malzemesi Üreticileri, Hayvanlar Üzerinde Yapılan Deneylere Son Veriyor: ''Zaten pek yakışmıyordu... ''","Kozmetik sektöründe denek olarak hayvanların kullanılmasına yönelik sosyal medyadan yükselen tepkiler, sektörde önemli bir değişimin kapısını aralamak üzere.

Konuyla ilgili olarak akşam saatlerinde bir basın toplantısı düzenleyen Dünya Kozmetik Üreticileri Birliği Genel Sekreteri Jeanette Perales, kozmetik sektöründe giderek daha az başvurulan AR-GE sürecinde denek hayvanlar kullanma yöntemine 2021 yılı sonuna kadar tamamiyle son vereceklerini duyurdu.

Dünya genelinde hayvanseverlerin haklı tepkilerine neden olan uygulamanın zaten bir süredir kendilerine de biraz saçma geldiğini itiraf eden Perales, ""Tam olarak neden böyle bir yönteme başvurduğumuzu da sorguladığımız bir dönemden geçiyoruz. Hayır hayvan ve makyaj ne alaka yani? Heralde ilaç sektörüne falan özendik zamanında."" derken, özellikle fareler üzerinde makyaj malzemesi denemenin oldukça kötü bir fikir olduğu ve en ufak bir şekilde hiçbirine yakışmadığı konusunda hayvanseverlerle tamamen hemfikir olduklarını ifade etti.

""Bak hani kedi desen hadi neyse. Özellikle eyeliner, maskara ve far gibi göze uygulanan malzemelerde kediler üzerinde zaman zaman oldukça iyi sonuçlar alıyoruz ama bir kediye makyaj yapmanın ne kadar zor olduğunu da yaşayan bilir."" diyen Perales, her yıl yüzlerce kozmetik firması çalışanının bu yüzden hastanelik olduğunu dile getirdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=390550
ZT0464,Libya'ya 150.000 Doz Aşı Gönderen Türkiye'den Yeni İyilik Hamlesi: 30 Milyon Vatandaşı Açlık Sınırının Altında Yaşayan Türkiye'ye Patates Yardımı...,"Geçtiğimiz günlerde Libya'ya 150 bin doz aşı gönderen Türkiye'den yeni bir iyilik hamlesi geldi. Gerek Koronavirüs'le başarılı mücadelesi gerekse de güçlü ekonomisiyle takdirleri kazanan başarılı ülke, bu kez de pandemi nedeniyle zor günler geçiren Türkiye'ye yardım elini uzattı.

Türkiye'den Türkiye'ye erzak yardımı götüren ilk Tır konvoyu Türkiye'de coşkuyla karşılanırken, Türkiye Cumhuriyeti vatandaşları biraz geç de olsa bu sıkıntılı günlerde kendilerini hatırlayan Türkiye yönetimine minnet ve şükran duygularını ifade ettiler.

Erzak dağıtım töreni öncesi mikrofonlara konuşan Türkiyeli yetkililer, paylaşmanın öne çıktığı mübarek Ramazan Ayı'nda dost ve kardeş Türkiye'ye yapılan bu yardımın daha da anlamlı olduğunu belirterek Türkiye'yle dayanışma mesajı verdiler.

""Komşumuz Türkiye'nin zor bir dönemden geçtiğini biliyoruz. Hayat pahalılığı ve işsizlik nedeniyle önemli sayıda vatandaşları en temel gıda maddelerini bile alamayacak durumda ancak unutmasınlar ki yanlarında Türkiye gibi güçlü bir ülke var"" diyen Türkiyeli yetkililer, ""Dün elimizdeki fazla aşıları Libyalı kardeşlerimizle paylaştık, bugün de çiftçimizin artık satmaktan sıkıldığı için depolarında çürümeye terk ettiği patates ve soğanları hamdolsun Türk kardeşlerimize ulaştırdık. Bakalım yarın Allah bize hangi hayırlara vesile olmayı nasip edecek"" sözleriyle Türkiye'ye yardımların sürebileceğini belirttiler.

Yardım tırlarının önünde uzun kuyruklar oluşturan Türkiye'liler ise dost ve kardeş Türkiye'ye teşekkür ederlerken, ekonomik kriz nedeniyle aşılama konusunda da oldukça geride olan ve halen nüfusunun %10'unu ancak aşılayabilen Türkiye'ye Türkiye'den aşı yardımı yapılması için de ricada bulundular.

(XCQT3YV4W5UI Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=390434
ZT0465,"Bu Hafta Siyaset Yüzünden mi, Pandemi Yüzünden mi Yoksa Ekonomi Yüzünden mi Hayattan Tiksinmesi Gerektiğine Karar Veremeyen Gizem Buray(27), Akışına Bırakmaya Karar Verdi...","Türkiye bir pazartesiye daha iç karartıcı siyaset, alıp başını giden koronavirüs vakaları, artan pandemi kısıtlamaları, çöken ekonomi ve artık dayanılmaz hale gelen hayat pahalılığı gündemiyle başlarken, ""bu hafta en çok hangisi yüzünden hayattan tiksinmem gerekiyor?"" sorusu da bir kez daha zihinleri meşgul ediyor.

Geçtiğimiz ay ücretsiz izne çıkarılmasının ardından ilk birkaç haftayı ağırlıklı olarak ekonomi yüzünden bunalmakla geçirdiğini belirten Gizem Buray(27) da bu soruya yanıt arayanlaradan biri. ""Çalışırken geçinemiyordum şimdi ayda 1400 Lira'yla nasıl geçineceğim, ne yiyip ne içeceğim diye düşünmek de güzel ama bir süre sonra insan sıkılıyor. Değişik bir şeyler arıyor"" diyen Buray, Türkiye'nin depresyon nedenleri konusunda son derece zengin bir ülke olmasının avantajlarına dikkat çekti.

Çevresindeki herkesin teker teker covid'e yakalandığını ve o yüzden bu hafta her şeyi bir kenara bırakıp ""ya bana da bulaşırsa ya çok ağır geçirir de yoğun bakımda yer bulamazsam"" diye endişelenmenin şu an cazip bir seçenek olarak göründüğünü belirten Buray, ""Öte yandan her şeyi eline yüzüne bulaştırıp ülkeyi batırdıkça çareyi ortamı daha da germekte bulan beceriksiz ve öfkeli bir hükümet gerçeği de var. Her an oradan da yeni bir saçmalık gelmesini bekliyorum."" sözleriyle bir süredir uzak durmaya çalıştığı siyaset nedeniyle bunalıma girmenin de oldukça mümkün olduğunu ifade etti.

Buray, şu aşamada erken karar vermektense biraz oluruna bırakıp bu haftaki baskın bunalım nedeninin kendi kendine ortaya çıkmasını beklemenin en mantıklı seçenek gibi göründüğünü söylerken, kısmetse bir gün kendi özel hayatı yüzünden ya da hayatta bir şeyleri başardıktan sonra gelen boşluk duygusu gibi lüks nedenlerden depresyona girebilmeyi dört gözle beklediğini de sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=390326
ZT0466,"Sağlık Bakanlığı Uyarıyor: ''Vaka sayıları bu hızla artarsa ne işe yaradığı belirsiz, kimsenin sallamayacağı yeni tedbirler almak zorunda kalabiliriz...''","Türkiye'nin günlük 50.000'i aşan Koronavirüs vaka artış hızıyla Avrupa'da 1. dünyada 3. konuma yükselmesinin yankıları sürerken, Sağlık Bakanlığı'ndan konuyla ilgili önemli bir uyarı geldi. Bakan Koca, durumun bu şekilde devam etmesi halinde ne işe yaradığı belirsiz ve kimsenin sallamayacağı yeni tedbirler alınmak zorunda kalınabileceğine dikkat çekti.

Şu an için halen akşam 7'den sonra kafe ve restoranların kapanması ve hafta sonu alkol satışı yasağı gibi ne işe yaradığı belli olmayan ya da hafta sonu sokağa çıkma yasağı gibi neredeyse kimsenin sallamadığı kısıtlamaların yeterli olduğunu belirten Sağlık Bakanı Fahrettin Koca, ""Ancak maalesef, üzülerek söylüyorum ki bu durum her an değişebilir. Her an sanki virüsle mücadele ediyormuş gibi göstermelik yeni tedbirler almamız gerekebilir."" sözleriyle herkesi daha dikkatli olmaya davet etti.

Konut kredisi faizlerinin yeniden düşürülmesi, marketlerde paket yerine dal sigara satışı uygulamasına geçilmesi, trafikte maskesiz korna çalanlara ceza, Instagram'da günlük story sınırlaması, Ramazan boyunca Nihat Hatipoğlu'na günde en fazla 20 soru sorulabilmesi gibi yeni tedbirlerin Bilim Kurulu'nun bir sonraki toplantısında gündeme geleceğini belirten Sağlık Bakanı, bunların ne kadarının hayata geçirileceğine ise gidişata bakarak karar verileceğini ifade etti.

Aşıda olumlu gelişmeler

Bakan Koca, aşıyla ilgili bir soru üzerine Türkiye'nin aşılama programını başarıyla yürüten ülkelerden biri olduğunu söyleyerek yanıt verirken, bir de iyi haberi kamuoyuyla paylaştı:

""Yurt dışından aşı temin etme ve yerli aşımızı geliştirme konusunda çalışmalarımız biraz yavaş da olsa ilerliyor ancak şu noktada yeni aşılara ne kadar ihtiyacımız olduğu da tartışmalı. Hesaplamalarımıza göre zaten 2 ay sonra Koronavirüs'e yakalanmamış ya da vefat etmemiş sınırlı sayıda vatandaşımız olacak. E onlara yetecek kadar aşı da halihazırda  elimizde mevcut gibi. Olayın böyle olumlu bir tarafı da var evet...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=390151
ZT0467,"Saba Tümer'in Kahkahasına 90.000 TL Veren İzzet Pinto, Merkez Bankası'nı Heyecanlandırdı: ''Eski başkanların görevden alındıkları andaki yüz ifadeleri var, ilgilenirseniz...""","Son dönemin gözde blok zincir ürünü olan NFT'ler geçtiğimiz günlerde İzzet Pinto adlı iş insanının yaptığı ilginç yatırımlarla Türkiye gündeminde de yer bulurken, konu Merkez Bankası'nın dikkatinden de kaçmadı.

Önce Cüneyt Özdemir'in tweet'ine 10.000 Dolar ödeyen, daha sonra da Saba Tümer'in kahkahasını 90.000 TL karşılığında NFT olarak satın alan Pinto'nun tam olarak ne yapmaya çalıştığını anlamasalar da yatırımlarını ilgiyle takip ettiklerini belirten Merkez Bankası Başkanı Şahap Kavcıoğlu, ""Bizim de elimizde kendisinin ilgisini çekebilecek bi şeyler var. Bakalım artık bir orta yol bulacağımıza inanıyorum"" sözleriyle döviz rezervlerini artırma yönünde önemli bir fırsatın eşiğinde olduklarına dikkat çekti.

""Benden önceki 3 başkanın tam görevden alındıklarını öğrendikleri anki yüz ifadeleri görsel olarak elimizde mevcut. Bence hepsi de ileride çok değerlenecek eşsiz eserler. Özellikle Sayın Ağbal'ın gecenin 3'ünde uykudan uyanıp da haberi öğrenince ki ifadesi resmen paha biçilemez. Şu ara biraz dövize sıkışık olmasak kesinlikle onu satmazdım"" diyen Kavcıoğlu, her birini ortalama 50.000 dolar gibi cüzi bir fiyata genç yatırımcıya bırakabileceklerini ifade etti.

MB Başkanı, NFT'leri toptan alması halinde İzzet Pinto'ya uygun bir indirim yapabileceklerini de sözlerine eklerken, ""Yanında Merkez Bankamızın logosunun 3 boyutlu NFT'si ve 2 adet hatalı basılmış 100 TL de hediyemiz olur. Maksat ayağınız alışsın"" diyerek Merkez Bankası'nın dijital dönüşüme uyum sağlama konusundaki kararlılığını dile getirdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=390046
ZT0468,"Kısa Çalışma Ödeneğinin Kesilmesiyle Ayda 1400 TL'ye Mahkum Olan Caner Yuvak(32), Yine AKP Kadar Mağdur Olmayı Başaramadı...","Devletin kasasında para kalmadığı için Nisan ayından itibaren kesilecek olan Kısa Çalışma Ödeneği'ni yarın son kez alacak 2 milyon kişiden biri olan Caner Yuvak(32)'nin ilk kez AKP kadar mağdur duruma düşme hevesi hafta sonu yaşanan gelişmelerle birlikte kursağında kaldı.

Önümüzdeki aydan itibaren ayda 1400 TL ile geçinmek zorunda kalacak olan Yuvak, ""Bu aya kadar elime geçen para da bir şeye yetmiyordu ama en azından kiramı ödedikten sonra iyi kötü karnımı doyuracak kadar bir şeyler kazanıyordum. Faturalara da yetmediği için doğalgaz ve cep telefonu kesikti sadece"" derken, açlığa mahkum olmasıyla birlikte hayatında ilk kez AKP kadar mağdur olabilme şansını yakalamak üzere olduğuna dikkat çekti.

""Durumu kabullendim""

""Açıkcası bu sefer çok umutluydum. Neticede bildiğin ya açlıkla ya da evsiz kalmakla yüz yüzeyim şu an. AKP kadar, hatta ufak bir ihtimal de olsa onlardan daha mağdur olma şansım oldukça fazla gibiydi ama kısmet değilmiş. Tam ne olduğunu anlamadım ama 100 tane emekli asker 'Montrö'den çekilmeyelim' deyince son anda yine benden daha fazla mağdur olmayı başardılar."" sözleriyle yaşadığı talihsizliği dile getiren Yuvak, ""Bir ihtimal AKP'den daha mağdur olursam belki benim sesimi duyarlar"" umutlarının sadece bir kaç saat içinde yerle bir olduğunu ifade etti.

Yuvak, son gelişmeyle birlikte ne yaparsa yapsın AKP'den daha mağdur olamayacağı gerçeğini artık kabul ettiğini de sözlerine eklerken, son olarak şunları kaydetti:

""Valla ben umudu kestim artık. Varsa benim durumumda olan başka birileri, ne biliym pandemi yüzünden iflas edenler, işsiz kalanlar hatta ölenler falan onlara da tavsiyem bu işin peşini bırakmaları yönünde. Bu vakittten sonra hepimiz bu ülkenin en mağduru olan AKP için ne yapabiliriz onu konuşmalıyız bence. Misal şimdi ayda 1400 TL alacak olan sanırım bi 5-6 milyon kişi varız. Aramızda para toplayıp AKP'ye bağışlayabiliriz mesela. Geçen sene verilen IBAN'ı hatırlayan varsa oradan başlayalım. Daha fazla kasmanın anlamı yok...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=389996
ZT0469,Piyasalarda Bugün: Geçen Hafta ''Abi coin işine bulaşmamak lazım'' Diyen O Eleman da Altcoin Tavsiyesi Vermeye Başladı...,"Son dönemin Türkiye’de gözde yatırım aracı haline gelen kripto para piyasaları, yeni bir yatırımcıya daha “merhaba” dedi. Geçtiğimiz haftaya kadar “Abi coin moin bunlar sakat iş, ben elimde tutamadığım şeye para yatırmam” sloganıyla konuya mesafeli duran Mert Aygur, 3 gün önce 1000 TL’lik ilk yatırımını yapmasının ardından bu sabah da bir iş arkadaşına ilk altcoin tavsiyesini vererek kripto para camiasında yerini aldı.

Altcoin’nle ilgili tüyoyu hem Youtube’da takip ettiği bir kanaldan hem de dün bindiği bir taksinin sürücüsünden aldığını belirten Aygur, “Çok sağlam coin. Öyleymiş yani. Taksici cep telefonunu satıp bütün parayı buna yatırmış, oradan hesap et. Paran varsa 300-500 neyse bir şey al sen de, 2 ay sonra bana dua edicen. Büyük pump yapacak” derken, pump yapmak deyimini de ilk kez cümle içinde kullanmış oldu.

“Birkaç kere çakılsın ondan sonra müdahale edicem”

Coin darlamasına maruz kalan iş arkadaşı Bilge Seberler ise, daha 1 hafta önce ‘Dolar’dan şaşmıycan abi’ diyen Aygur’un kısa sürede kat ettiği mesafenin takdire şayan olduğunu belirtti. “Geç de olsa sonunda 2021 yılında olduğumuzu fark etmiş olması güzel. Şu an tabii ilk heyecanlar, kanı deli akıyor. Biraz sakinleşsin, bilmediği borsalardan ne olduğu belli olmayan 2-3 tane shitcoin’i en tepeden alıp çakılsın ondan sonra kendisine ICRYPEX’ten bahsedicem ben. Her şeyin zamanı var”diyen Seberler, her hafta bunun gibi 2-3 kişinin kervana katıldığını, heveslerini kırmak da istemediği için hepsini dinliyormuş gibi yaptığını ifade etti.

Kendisinin de yaklaşık 3 ay önce kripto para piyasasına adım attığını söyleyen Seberler, şunları kaydetti:

“Güvenilir ve hızlı bir borsa arayışlarımın sonunda ICRYPEX’e üye oldum. Şimdi ben bu Mert’e desem ki ‘Canım çok sağol da benim bir şey danışmak istediğimde 7x24 ulaşabileceğim özel müşteri temsilcim var. İstersem WhatsApp’ten bile yazabiliyorum. Ayrıca düzenli olarak da piyasalarla ilgili rapor yolluyor bana borsam. Hepsi yıllardır bu işi yapan profesyonel insanlar. Sen daha düne kadar tether’i altcoin sanıyordun, biraz yavaş…’ kalbi kırılacak. O yüzden kendi haline bırakıyorum. Neticede hepimiz geçtik o yollardan. Neyi izlediğini bilmeden bütün gün cep telefonunda grafik takip edip, Youtuber’ların al dediği her coin’i alma isteğiyle yanıp tutuşmanın ne olduğunu bilirim…”

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=389898
ZT0470,"Sağlık Bakanlığı, 40.000'i Geçen Günlük Vaka Sayısını Turizm Sezonu Açılana Kadar 1000'in Altına Düşürecek Yetenekli Matematikçiler Arıyor...","Turizm sezonunun açılmasına kısa bir süre kala günlük vaka sayısının 40.000'in üzerine çıkması Sağlık Bakanlığı'nı harekete geçirdi. 1 Haziran'a kadar vaka sayısını mümkünse biraz inandırıcı bir biçimde 1000'in altına düşürmeyi hedefleyen Bakanlık, sözleşmeli olarak 200 matematikçi alımı yapacak.

Düzenlediği basın toplantısında özellikle üniversitelerin matematik ve istatistik bölümlerinden mezun gençlere çağrıda bulunan Sağlık Bakanı Fahrettin Koca, ""Görevimiz zorlu evet ancak bir o kadar da kutsal. Her kuruş dolar'a çok acil ihtiyacımız olan bu sıkıntılı günlerde turizm sezonumuzu kurtaracak genç ve yetenekli matematikçilerimiz, sizlere sesleniyorum. Gün vatana hizmet günüdür"" sözleriyle personel alım sürecinin başladığını duyurdu.

Görev için önümüzde 2 ay gibi oldukça kısa bir süre olduğuna dikkat çeken Koca, ""Vaka sayılarını 40.000'den 1000'e düşürmek için yaklaşık 60 günümüz var. 39.000 bölü 60 desek ne eder? Günde ortalama 600 küsür kişi. Haa ben yarından itibaren 600 kişi azalta azalta gene 1000'i bulurum ama işte o iş o kadar kolay değil."" derken özellikle Avrupa ülkelerini istatistiklerin gerçekliğine ikna edecek gerçekçi bir düşüş grafiğinin şart olduğuna, aksi halde bu yıl da günde 10 dolara tatil yapan Rusların insafına kalacağımıza dikkat çekti.

İlk etapta sözleşmeli olarak alınacak personelin ihtiyaca göre kadroya geçilebileceğinin de müjdesini veren Bakan Koca, ""Kendilerini ispatlayan arkadaşlarımızla elbette salgının gidişatına göre uzun bir süre birlikte olmak isteriz. Ya da bizde olmaz da mesela TÜİK'te kalıcı kadro açılabilir. Ne bileyim Hazine ve Maliye Bakanlığımızda olabilir. Siz yeter ki bize biraz inandırıcı rakamlar bulun. Biz sizin önünüzü açarız"" ifadelerine yer verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=389874
ZT0471,"Kısıtlamalar Nedeniyle İflas Eden Esnafa AK Parti'den Sert Tepki: ''Koca ülkeyi batırdık, sizin kadar ağlamıyoruz...''","Cumhurbaşkanı Erdoğan'ın dünkü kabine toplantısının ardından açıkladığı yeni kısıtlama tedbirlerine özellikle esnaf kesiminden tepkiler sürerken, konuyla ilgili olarak hükümetten de bir açıklama geldi.

58 ilde cumartesi günleri sokağa çıkma yasağının tekrar devreye girmesi ve Ramazan ayı boyunca tüm Türkiye'de kafe ve restoranların kapanması kararının ardından özellikle yeme-içme sektörü başta olmak üzere esnaftan yükselen ""Biraz nefes almaya başlamıştık şimdi artık tamamen iflas edeceğiz"" şeklindeki tepkilere, AKP sözcüsü Ömer Çelik'ten yanıt geldi.

Esnafın sanki kısıtlamalar olmasa batmayacakmış gibi bir havaya girmesini hayretle izlediklerini belirten AKP Sözcüsü Çelik, ""Açıkcası biz bu arkadaşların hangi ülkede yaşadıklarını gerçekten merak etmeye başladık. Çünkü Türkiye'de değil gibiler. Hayır eğer Türkiye'de yaşıyorlarsa da ekonomiden zerre haberleri yok. O zaman soruyorum, bunlar nasıl esnaf?"" ifadelerine yer verdi.

""Size yine 3-5 kuruş da olsa yardım geldi""

An itibariyle Türkiye'nin yüksek faiz, yüksek döviz kuru, yüksek enflasyon, yüksek işsizlik sarmalında Merkez Bankası'nın kasasında -47 milyar dolarla debelendiğini tekrar hatırlatan Çelik, ""Batıyoruz diyen bu esnaf en fazla ne kadar para batırmış olabilir? 100 bindir, bilemedin 200 bindir. Hadi en büyüğü 100 milyon olsun. Lan biz sadece 2 yılda 128 milyar dolar batırdık, bu kadar muhabbetini yapmadık."" diyerek şöyle devam etti:

""Bakın biz şimdi bu iki ay boyunca bir kısım esnafımıza ayda 1500 TL vereceğiz. Bugüne kadar da işini kaybeden 3 milyon kadar vatandaşımıza ayda 1200 TL ve belirlediğimiz şartları sağlayan küçük bir kısım esnafımıza da ayda 750 TL çam sakızı çoban armağanı kabilinden kira yardımı verdik. Bunlar yeterli mi? Elbette değil. Gelişmiş ülkelerin kendi vatandaşlarına yaptıkları yardımlarla kıyaslayınca sadaka gibi kalıyor ama beterin de beteri var değerli arkadaşlar.

Şu an dünyada en yüksek faiz veren 7. ülke olmamıza rağmen yabancıların nerdeyse hiçbiri bize güvenip de parasını getirmiyor. Yabancıyı geçtim kendi vatandaşımız bile bize güvenip TL'ye geçmiyor. Hadi size yine 3-5 kuruş da olsa bir yardım geldi. Bize o da yok. Bir mucize olmazsa büyük ihtimalle 1 yıl içinde vadesi gelen dış borcumuzu da ödeyemeyeceğiz. Velhasıl teknik olarak biz sizden daha çok iflas ettik ama bir gün olsun çıkıp da battık, bittik dediğimizi duydunuz mu? Sorarlarlarsa süperiz, uçuyoruz, kaçıyoruz. Biraz bizi örnek alın ya...""

AKP sözcüsü, an itibariyle 84 milyonluk ülkede sadece 25 milyon kişinin çalıştığına, 30 milyon kişinin açlık sınırının altında bir gelirle yaşadığına, gençlerde işsizlik oranının %50'lere dayandığına dikkat çekerken, faturayı ödeyemediği için kışı doğalgazsız geçiren, evine ekmek alırken bile ucuzunu bulmaya çalışan, gelecekten umudunu kesmiş milyonlarca kişi olmasına rağmen hiçbirinin esnaf kadar şikayetçi olmadığını da sözlerine ekledi.

Açıklamasında, AK Parti kongreleri sürerken uygulanmayan kısıtlamaların kongreler bittikten hemen sonra devreye girmesiyle ilgili eleştirilere de yanıt veren Çelik, ""Valla bu muhabbetten de sıkıldık artık. Biz kongreyi yapmasak batmayacak mısınız? Yoo yine batacaksınız. E bırakın bari bir kısım vatandaşımız hiç değilse 1-2 saat marş falan söyleyerek kendi kendine eğlensin orada. İstiyorsunuz ki siz mutsuzsunuz diye herkes mutsuz olsun. Bu açık söyliym kötü niyettir, kıskançlıktır"" sözleriyle kongrelerin en azından Türkiye'nin bir bölümü için moral kaynağı olduğunu ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=389738
ZT0472,İfadesinde Burnuna Pudra Şekeri Çektiğini Belirten Kürşat Ayvatoğlu: ''Ayrıca araba da modifiye 93 Şahin...'',"Aracında kokain kullandığına ilişkin görüntüler ortaya çıkmasının ardından gözaltına alınan eski AKP Genel Merkez personeli Kürşat Ayvatoğlu, “Kokain değil pudra şekeriydi. Şaka yapıyorduk.” şeklinde ifade vermesinin ardından adli kontrol şartıyla serbest bırakıldı.

İfadesinde görüntülerdeki aracın da kamuoyuna yansıtıldığı gibi lüks bir araç olmadığını belirten Ayvatoğlu, ""Benim modifiye merakım var. O araç da aslında 93 model bir Şahin. Harçlıklarımdan biriktirerek alıp gece gündüz uğraşarak o hale getirdim."" derken, sosyal medyaya yansıyan diğer araçların da aynı şekilde modifiye ettirdiği en az 30 yıllık araçlar olduğunu ileri sürdü.

Sosyal medyaya yansıyan özel hayatına ait görüntülerin, ""Millet sürünürken AKP'de büro elemanı olan 20 küsür yaşındaki çocuk bile lüks içinde yaşıyor"" şeklinde bir algı yaratmak için bilinçli olarak çarpıtıldığını ifade eden Ayvatoğlu, şöyle devam etti:

""Kuzenimin kına gecesinde çekilen görüntülerin, ailemle gittiğimiz ucuz kaplıca tatillerinin sanki çok lüks harcamalarmış gibi yansıtıldığını üzülerek gördüm. Güya o kokain olayında da aslında arkadaşlarla aramızda para toplayıp benim Şahin'e 50 TL'lik benzin aldıktan sonra araç içinde böyle bir şaka yapalım dedik. Ne yapsaydık? Amele gibi 2.5 litrelik kola alıp ikiye keserek kova şakası mı yapsaydık? Hatta çok net hatırlıyorum, bütün parayı benzine verdiğimiz için pudra şekerini de evden ben getirmiştim. Annem biraz kızdı ama mesele değil. Biz bu dava için gerekirse annemizden de azar yeriz yani. No problem...""

Kendisine iftira atanlarla hukuk önünde hesaplaşacağını da sözlerine ekleyen Ayvatoğlu, ""Modifiye suç değil bir yaşam tarzıdır"" şeklinde slogan attıktan sonra Porsche görünümlü 92 Broadway'ine binerek Adliye'den uzaklaştı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=389589
ZT0473,Kongrelerin Parlayan Yıldızı Olmasına Rağmen AK Parti MKYK'sinde Yer Verilmeyen Covid-19: ''Bizde küskünlük olmaz ama kırılmadım desem yalan olur...'',"AK Parti il kongreleri Ankara'da dün yapılan büyük kongre ile tamamlanırken, sürecin en çok öne çıkan ismi olan Covid-19 cephesinde hayal kırıklığı hakim. Sergilediği performansla kongrelerin yıldızı olmasına rağmen çarşamba günü açıklanan 75 kişilik MKYK (Merkez Karar Yönetim Kurulu) listesinde ismi geçmeyen Covid, sessizliğini bugün düzenlediği basın toplantısıyla bozdu.

""Herkes gibi ben de şaşkınım. Kongre sürecinde son derece aktif bir şekilde görev aldım. Bir ben iki lebaleb. Adeta tüm süreç ikimizle birlikte anıldı. Arkadaşlarımızla birlikte Edirne'den Kars'a Türkiye'yi bir uçtan bir uca kat edip geçtiğimiz yerleri şanlı bayrağımızın rengi olan kırmızıya boyadık. Bunları herkes gördü"" diyen başarılı virüs, gelinen noktada şaşkın ve bir o kadar üzgün olduğunu ifade etti.

""Tabii bir miktar burukluk var. Yok dersem yalan olur ama ne yapalım, büyüklerimizin takdiri böyleymiş. Demek ki biz bir şeyleri eksik yaptık. Bundan sonra artık daha çok çalışıp eksiklerimizi kapatma vaktidir. Artık yeni bir mutasyon mu geçirilecek, aşıya karşı bağışıklık mı kazanılacak ne gerekiyorsa elimizden geleni ardımıza koymayacağız"" sözleriyle partisine küsmesi gibi bir durumun kesinlikle söz konusu olmadığının da altını çizen Covid, hedef 2023 vizyonuyla kutlu yürüyüşüne devam edeceğini bir kez daha vurguladı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=389440
ZT0474,Merkez Bankası'ndan Dolar'a Sert Müdahale: Piyasaya Bol Miktarda Bayraklı ve Göbekli Yiğit Bulut Sürüldü...,"Dolardaki yükselişin bugün de sürmesinin ardından ilk şoku atlatan Merkez Bankası'ndan piyasalara sert müdahale geldi. Akşam saatlerinde 10 adet bayraklı ve göbekli Yiğit Bulut'u aynı anda ekranlara sürerek dövizdeki yükselişe müdahale eden Merkez Bankası, piyasalara ""biz daha ölmedik"" mesajı verirken, yeni Başkan Şahap Kavcıoğlu da ilk sınavında başarılı bir portre çizdi.

Basına yaptığı açıklamada, göreve geldiği ilk gün bütün para politikası araçlarını etkin bir şekilde kullanacağına söz verdiğini hatırlatan Kavcıoğlu ""Dolar olarak şu an elimizde pek bir şey var diyemem ancak yükselen kurlara karşı elimizde çok büyük iki silah var: Sayın Cumhurbaşkanlığı Ekonomi Başdanışmanımız Yiğit Bulut ve sayın göbeği. İkisi toplamda en az 130 kilo çekiyorlar."" derken bunlardan 10 tanesinin en büyük piyasada bile deprem etkisi yaratabileceğine dikkat çekti.

Yiğit Bulut ve göbeğini arka fonda bayrakla takviye ederek gerçekleşen müdahalenin ardından dolar kurunda herhangi bir gerileme olmamasının kimseyi yanıltmaması gerektiğini belirten Kavcıoğlu, ""İlk etapta hemen bir sonuç beklemiyoruz zaten. Bu bir süreç. Biz bu adımla dolar'a 'sen yükselmeye devam ettiğin sürece ekrana daha fazla Yiğit Bulut sürüp gerekiyorsa sabaha kadar lobiler, dış güçler, operasyon falan diye saçma sapan konuşturabiliriz' mesajımızı vermiş olduk. Bundan sonrası artık onun bileceği iş. Biraz aklı varsa geri adım atar yoksa sonuçlarına katlanır."" derken, önümüzdeki dönemde sıkı Yiğit Bulut politikasından taviz verilmeyeceğinin de altını çizdi.

(cumali66 Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=389336
ZT0475,Yeni Merkez Bankası Başkanı Göreve Hızlı Başladı: ''Beni 1 ay sonra görevden alacağı için sayın Cumhurbaşkanımıza şükranlarımı... Haftaya da olur...'',"4 ay görev yapan Naci Ağbal yerine cuma günü Merkez Başkanlığı'na atanan Şahap Kavcıoğlu, göreve hızlı başladı. Gece saatlerinde düzenlediği basın toplantısında oldukça tedirgin görünen çiçeği burnunda MB Başkanı, bir gözüyle cep telefonundan dolar kurunu kontrol ederken piyasalara yönelik önemli açıklamalarda bulundu.

""Değerli arkadaşlar öncelikle hoşgeldi... Oha 8 oldu! Neyse ne diyordum evet hepiniz hoşgeldiniz. Sayın Ağbal'dan bu mukaddes görevi devralmanın guru... Lan 8.10 diyo!"" sözleriyle basın toplantısına başlayan Kavcıoğlu, şöyle devam etti:

""Beni bu göreve layık gören ve inşallah önümüzdeki ay sonuna doğru muhtemelen faizleri zamanında yükseltmeyip dövize müdahale etmediğim için görevden alınmayı layık görecek olan Sayın Cumhurbaşkanımıza da buradan şükranlarımı ifade etmek istiyorum. Merkez Bankamızın tüm para politikası araçlarını etkin şekilde kulla... 8.30? E ebesinin artık... Ya aslında düşündüm de şimdi 1 ay boyunca bu şerefli makamı işgal etmek görev sırası bekleyen diğer arkadaşlarımıza da haksızlık olacak gibi geldi. Sayın Cumhurbaşkanımızın takdiriyle 1 hafta artık elimizden geldiğince... Aynen ya ben Cuma akşamı toparlanayım yavaştan. Zaten fazla bir eşya da getirmedim hızlı olur...""

Bir basın mensubunun ""Efendim şu an 8.40 TL oldu. Yarın sabah piyasalara bir müdahale gelecek mi?"" şeklindeki sorusuna ""Muhakkak tabii gelecektir. Hatta az önce 'Resmen operasyon çekiyorlar. Bu işin sorumlusu hangi dış mihraksa Allah onun bin türlü belasını versin!' şeklinde bir tweet atarak piyasayı rahatlatacak adımları atmaya başladım bile"" sözleriyle yanıt veren Kavcıoğlu, acilen en yakın sağlık kuruluşundan 1 haftalık rapor alması gerektiğini belirterek basın toplantısına son verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=389247
ZT0476,"İstanbul Sözleşmesi'nin, Sözleşmede Cengiz-Kolin-Limak-Kalyon Konsorsiyumuna Herhangi Bir Garanti Verilmediği İçin Feshedildiği İddiaları Gündemde...","Cumhurbaşkanı Erdoğan tarafından dün gece yarısı imzalanan kararnameyle Türkiye'nin kendi öncülük ettiği İstanbul Sözleşmesi'nden çekilmesine tepkiler sürerken, konuyla ilgili yeni bir iddia Ankara Kulisleri'ni hareketlendirdi.

İddiaya göre İstanbul Sözleşmesi'nde Cengiz-Kolin-Limak-Kalyon dörtlüsüne dolar üzerinden herhangi bir hazine garantisi taahhüt edilmemiş olmasının Cumhurbaşkanlığı'nda bir süredir rahatsızlık konusu olduğu belirtilirken, yeni hazırlanacak bir sözleşmeyle bu eksikliğin giderilmesi hedefleniyor.

Saray'a yakın kaynaklardan gelen bilgilere göre, İstanbul Sözleşmesi üzerinden alacakları garanti para miktarının bu yıl da sıfır dolar olması nedeniyle müteahhitlerden oluşan bir heyet Cumhurbaşkanı Erdoğan'ı ziyaret ederek  şikayetlerini dile getirdiler. Cumhurbaşkanı'nın konunun araştırılması talimatını vermesiyle birlikte bu sözleşmede kimseye herhangi bir hazine garantisinin verilmediği ortaya çıkarken, 20 yıldır ilk kez bir sözleşmede devletin kasasından 5 kuruş para çıkmayacak olması fesih sürecinin fitilini ateşledi.

Durumun bugün gündeme gelen Ankara Sözleşmesi'yle telafi edileceğinin de bilgisini paylaşan kaynaklar, söz konusu garantinin yıllık öldürülen kadın sayısı üzerinden mi yoksa dövülen kadın sayısı üzerinden mi olacağının henüz netleşmediğini ancak ödemelerin dolar üzerinden yapılarak anlaşmazlık halinde İngiliz mahkemelerinin yetkili olacağının kesin olduğunu belirtiyorlar.

(jedan Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=389135
ZT0477,"Türkiye İlham Kaynağı Olmayı Sürdürüyor: Salgının Başından Beri Sıfır Vaka Bildiren Türkmenistan, Başarısını Bir Filmle Dünyaya Anlatacak...","Türkiye'nin Koronavirüs salgınıyla başarılı mücadelesinin Cumhurbaşkanlığı İletişim Başkanlığı tarafından kitap haline getirilmesi, Orta Asya'nın şirin ülkesi Türkmenistan'a da ilham kaynağı oldu. Salgının başında aldığı sıkı önlemlerle ülkede Koronavirüs kelimesinin kullanımını dahi yasaklayarak bugüne dek 0 (yazıyla ""sıfır"") vaka bildiren Türkmenistan, kendi başarısını film haline getirmeye hazırlanıyor.

Konuyla ilgili olarak devlet televizyonunda konuşan Türkmenistan Devlet Başkanı Gurbanguli Berdimuhammedov, ""Türkiye bugüne dek 3 milyona yakın vaka ve yaklaşık 30.000 ölüm bildirmiş. Açıkcası biraz şaşırdım, çünkü onlarda da aşağı yukarı bizdekine yakın bir sistem var. Yani Sayın Cumhurbaşkanı ya da Sağlık Bakanı çıkıp bizde sıfır vaka sıfır ölüm var dese kim itiraz edebilirdi? Neyse muhtemelen sistem henüz tam oturmadığı için bu kadar yapabildiler şimdilik ama şurası kesin ki 3 milyon vakanın kitabı yazıldıysa bizim başarımız en az 3 serilik film olur. Ki olacak da..."" sözleriyle projenin ortaya çıkış öyküsünü aktardı.

İsmi ""Direniş Türkmenistan: Virüse Geçit Vermeyen Aslan"" olması planlanan filmde başrolü bizzat kendisinin oynayacağının şimdiden müjdesini veren başarılı Devlet Başkanı, senaryo yazım sürecine de katkıda bulunduğunu belirtti. Berdimuhammedov, ""Şu an fazla bir şey söyleyip de spoiler vermek istemiyorum ama filmin sonunda benim şanlı Türkmenistanımıza sızmayı başaran tek Covid virüsüyle yaptığım bir kafes dövüşü var ki üff. İzlerken yerinizde duramayacaksınız."" sözleriyle vatandaşları heyecanlandıracak bilgiler verirken, önümüzdeki hafta çekimlerine başlanacak filmin en geç Mayıs ayında gösterimde olacağını aksi takdirde yönetmen ve set ekibini canlı yayında kurşuna dizdireceğini de sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=389004
ZT0478,Bu Kez Koronavirüs’ten Özür: ''Sayın Bakan’ın cenazeye geleceğini bilmiyordum...'',"Sağlık Bakanı Fahrettin Koca'nın bir kaç hafta arayla ikinci kez bir cenaze töreninde kalabalık içinde görüntülenmesinin ardından bu sefer özür açıklaması Covid-19 virüsünden geldi.

Twitter hesabından yaptığı açıklamada, ""Geçen defa benim bir hatam olmadığı için özür dileme gereği duymadım. O cenazeye giriş iznim vardı. Orada olacağım önceden belliydi ama bu sefer durum farklı"" diyen başarılı virüs, Sağlık Bakanı Fahrettin Koca'nın böylesine önemli bir cenaze törenini kaçırmayacağını tahmin edip ona göre tedbir alması gerekenin kendisi olduğunu ifade etti.

Türkiye'de yayılmasına izin verilen yer ve saatleri son derece iyi öğrenmiş olmasına rağmen bu kez dalgınlığına geldiğini açık yüreklilikle itiraf eden Covid-19, ""AKP kongreleri, mitingleri, açılışları, turistik oteller, iktidara yakın önemli birilerinin cenaze, düğün gibi organizasyonlarına kesinlikle yaklaşmamam gerektiğini çok iyi biliyorum. Sizlerin de takdir ettiğiniz gibi şu ana dek bu kurallara da titizlikle uydum"" derken, başta zor duruma düşürdüğü Koca olmak üzere hükümet yetkililerinden özür dileyerek helallik istedi.

(Mehmet Yavuz Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=388920
ZT0479,"Önümüzdeki Ay İşten Çıkarılacak Olan Caner Aygar(30), Tazminatı Nerede Batıracağına Henüz Karar Veremedi...","6 aylık kısa çalışma ödeneği serüvenini şirketle anlaşarak önümüzdeki ay sona erdirme kararı alan Caner Aygan(30), alacağı toplam 17.500 TL tutarındaki tazminatı nasıl batırması gerektiğine henüz karar verebilmiş değil. İş arayışının önünde engel olduğu gerekçesiyle işten çıkarılmayı talep eden Aygar, ""Ücretsiz izne çıkarsalar alacağım para 1400 TL, onun yerine tazminatı alıp çıksam yeni bir işe girene kadar o parayla bir şeyler yaparım ben"" derken, tam olarak ne yapacağına bir kaç hafta içinde karar vereceğini belirtti.

Paranın bir kısmıyla en tepeden hiç anlamadığı kripto para işine girip direkt zarara girmenin akıllıca olacağını belirten deneyimli satınalma sorumlusu, ""Önce 5-6 binle girip biraz kazandıktan sonra kendime güvenim gelince paranın tamamını yatırırsam Allah'ın izniyle 2 ayda tazminatı yerim"" derken, sağdan soldan duyduklarıyla borsaya girmek ve en tepeden altın ya da dolar alıp aylarca yükselmelerini bekledikten sonra zararına bozdurmak gibi daha geleneksel yatırım araçlarıyla batma opsiyonunun da masada olduğunu ifade etti.

Aygar, tazminatın üstüne biraz da ailesinden borç alarak instagram'da 300 takipçili butik açma işine girmeyi düşündüğünü de sözlerine eklerken, ""Aslında en garantisi o ama sırf bizim şirketten 3 kişi öyle battı. Sanki onları taklit ediyormuş gibi olmaktan çekiniyorum"" sözleriyle mümkünse biraz daha özgün bir şekilde batmak istediğini dile getirdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=388854
ZT0480,"Merkez Bankası'ndan 128 Milyar Dolar Açıklaması: ''Her şey ateş pahası olmuş, nereye harcadım bilemiyosun...''","Döviz rezervlerinden 2 yıl içinde 128 Milyar Dolar'ın buhar olarak net rezervlerin -47 milyar dolara düşmesiyle ilgili tartışmalara Merkez Bankası da katıldı. Konuyla ilgili olarak bir basın toplantısı düzenleyen TCMB Başkanı Naci Ağbal, ""Bakınca çok bir miktar gibi görünüyor olabilir ama inanın paranın bir kıymeti kalmamış arkadaşlar. O eskidendi. Şimdi bir an kasada sanıyorsun sonra bir bakıyorsun yok"" sözleriyle hayat pahalılığının herkesi olduğu gibi Merkez Bankası'nı da olumsuz etkilendiğinden dert yandı.

""Hani mesela siz bir markete birip çıkıyorsunuz 300 TL gidiyor da 'lan 5 parça bir şey aldım bu para nereye gitti? diye şaşırıyorsunuz ya, hah işte biz de tam aynı durumdayız. Bir dövizi düşürmek için piyasalara müdahale edeyim diyosun hop 20 milyar dolar gidiyor. Yaptığın müdahale de 1 hafta ya dayanıyor ya dayanmıyor. Para pul olmuş resmen. Biz kimseye o 300 TL nereye gitti diye sormuyorsak lütfen artık bize de böyle sorular sorulmasın."" diyen Ağbal, vatandaşları bu sıkıntılı günlerde biraz empati yapmaya davet etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=388764
ZT0481,"Altı Kişilik WhatsApp Gıybet Grubu, Meghan Markel'a Desteğini Açıkladı: ''Dilediği zaman aramızda yeri hazır...''","Prens Harry ve eşi Meghan Markle'ın ünlü televizyon sunucusu Oprah Winfrey'e verdikleri röportaj dünya genelindeki kız WhatsApp gruplarında tartışılmaya devam ederken, son olarak 6 kişilik ""Gıybet Kuşları"" grubu da Kraliyet Ailesine karşı Markel'a desteğini açıkladı.

Grup adına açıklamayı yapan Gözde Bunulcu(28), 3 gün süren yoğun değerlendirmelerin ardından Markel'ın kraliyet ailesi içinde yoğun bir baskıya ve sinsiliğe maruz kaldığı sonucuna vardıklarını belirtirken, ""Seda, Zeynep ve Aslı daha önce kendi yaşadıkları deneyimler üzerinden olayın tipik bir elti sinsiliği olduğu konusunda mutabakata vardılar. Her ne kadar kendisi kraliçeye laf söylememiş olsa da satır aralarından benim de anladığım büyük gelinle kaynananın bir olup yeni gelini sindirmeye çalışması durumu söz konusu. Gerçi kaynana değil ama anne öldüğü için o rol kraliçeye kalmış. Rahmetli Diana yaşasa zaten ezdirmezdi gelinini"" sözleriye analizin sonuçlarını paylaştı.

Prens Harry'nin ailesine karşı pısırık mı yoksa eşine sahip çıkan adam gibi adam mı olduğu konusunda grup içinde görüş ayrılıkları olduğunu da sözlerine ekleyen Bunulcu, ""Ben tabii içlerini bilemem, yani Harry de neticede eşine sahip çıkmış gibi görünüyor ama bana biraz Meghan'ın zorlamasıyla yapmış gibi geldi. Günahı boynuna artık. Baştan ailesine karşı tavrını net koysa belki şimdi hala sarayda yaşıyorlardı. Neyse yine de aferin çocuğa tabii"" derken her şeye rağmen ailevi konuların kameralar önünde konuşulmasına karşı olduklarını da sözlerine ekledi.

WhatsApp gruplarının tam olarak böyle durumlar için kurulduğuna dikkat çeken Bunulcu, ""Meghan anladığımız kadarıyla biraz yalnız kalmış. Eğer kendisine ait bir kız whatsapp grubu olsa olay buralara varmazdı. Kaynanası, eltisi, görümcesi kim varsa hep birlikte gömme terapisiyle bu işi çözebilirdik. Bak şimdi milletin ağzına laf verdi daha mı iyi oldu?"" derken, kendisini her zaman aralarında görmekten mutluluk duyacaklarını ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=388721
ZT0482,Dünya Kadınlar Günü'nde Hoş Tesadüf: Tacizci Eski Patron ve Ayrıldıktan Sonra 2 Sene Kan Kusturan Eski Sevgili Aynı 8 Mart Videosunu Paylaştı...,"Türkiye, Samsun'da İbrahim Zarap adlı saldırganın boşandığı eski eşini öldürmeye çalıştığı görüntülerle ve İstanbul Kadıköy'de toplanan kadınlara uygulanan polis şiddetiyle birlikte bir 8 Mart'a daha kadına şiddet gündemiyle girerken, yüzleri gülümseten gelişmeler de yaşanmadı değil.

Bankadan ton balıkçıya, cep telefoncudan pimapenciye çok sayıda şirket, Dünya Kadınlar Günü için hazırladıkları videolarla bir kez daha sosyal medyada ve televizyon ekranlarında boy gösterirken, çalıştığı süre boyunca kendisini taciz eden eski patronunun ve ayrıldıktan sonra 2 sene boyunca kan kusturan takıntılı eski sevgilisinin aynı duyarlı videoyu paylaştığını öğrenen Gizem Saydur için bu yıl 8 Mart oldukça hoş bir tesadüfe ev sahipliği yaptı.

1.5 yıl çalıştığı eski iş yerindeki patronunun ""Kadın çalışanlarımız bizim şirketimizin de ayrılmaz birer parçası. Hepsiyle gurur duyuyorum"" notuyla paylaştığı videodan hala aynı şirkette çalışan bir arkadaşı sayesinde haberdar olduğunu belirten Saydur, ""Bak bizim Aynalı Tahir ne paylaşmış diye yolladı arkadaş. Sonunda da gülmekten gözlerinden yaş gelen emoji var. Hakkaten de bana olmadık bahanelerle dokunan, düzenli olarak iş çıkışı birlikte bir şeyler içmeyi, hafta sonu birlikte bir yerlere kaçmayı teklif eden, yüz bulamayınca mobbing'e başlayan adam 8 Mart'ta adeta bir özgürlük savaşçısı oluvermiş. Aynı pozisyondaki erkeklerden daha az maaş vermesini hiç saymıyorum bak."" derken, paylaşımı yüzünde Candan Erçetin’in biz neler gördük gülüşüne yakın bir ifadeyle sonuna kadar izlediğini kaydetti.

Saydur, aynı videonun yaklaşık 9 ay süren bir ilişkinin ardından 2 yıl boyunca kendisine kan kusturan eski sevgilisi tarafından paylaşıldığını görmenin günü daha da ilginç bir hale getirdiğini sözlerine eklerken, ""Onunki daha iyi bak ne yazmış pezevenk. 'Kadınların kendini güvende hissetmediği bir Türkiye'nin ayıbı bize yeter'. Bu ruh hastası yüzünden 2 sene boyunca sokakta yürürken arkamı kolladım ben. 2 kez ev, 4 kez de cep telefonu numaramı değiştirdim. En son birini buldu evlendi de öyle bir nebze huzura erdim. Annesi bile evlendiğine benim kadar sevinmemiştir"" ifadelerine yer verdi.

(Sedahizade Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=388609
ZT0483,Bakan Koca'dan İstanbullular'a Sitem: ''Bir gün izin verdik şehri AKP kongresine çevirdiniz...'',"Kademeli normalleşme kapsamında sokağa çıkma kısıtlamasının olmadığı ilk cumartesi geride kalırken, olumsuz hava koşullarına rağmen sokakları ve AVM'leri dolduran İstanbullular'a Sağlık Bakanı Fahrettin Koca'dan sitem geldi.

İstanbul yüksek riskli iller kapsamında bulunduğu için kafe ve restoranların saat 19'a kadar açıldığını, cumartesi günlerinin de serbest bırakıldığını hatırlatan Bakan Koca, ""Ancak üzülerek gördük ki vatandaşlarımız daha ilk günden şehri adeta bir AK Parti kongresine çevirmiş bulunuyorlar. Maskeler çenede, mesafe desen hak getire. Allah'tan hava kötüydü. Bir de günlük güneşlik olsa birbirinizi omuzlara alıp halay çekecektiniz kesin. Açık konuşuyorum, bu böyle gitmez"" ifadelerine yer verdi.

İstanbulluların neye güvenip kendilerini bu kadar saldığını anlamakta güçlük çektiğini belirten Koca, ""Tamam anlıyorum aylardır evde sıkıldınız ama dışarıda yiyip içmenin sosyalleşmenin de bir adabı var. Bu iş öyle kapalı salonda binlerce kişiyle kongre yapmaya benzemez, bedelini ödersiniz yani. Yarın o şehir kırmızı olursa gene evlere tıkılırsınız, esnaf kardeşlerimiz de devletten beş kuruş destek görmeden dükkanını kapatmaya devam eder. Benden söylemesi, sonra vay ben bilmiyordum, duymadıydım olmasın"" derken, toplum sağlığının AKP kongresi, AKP mitingi, AKP açılış töreni ve önemli bir AKP'linin cenaze namazı hariç her şeyin üzerinde olduğunu bir kez daha hatırlattı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=388577
ZT0484,Ekonomi Bülteni: Kafedeki Tek Müşteri ve Kafe İflasa Eşit Derecede Yakın...,"Kademeli normalleşmenin başlamasıyla birlikte akşam 7'ye kadar açılan kafe ve restoranlar da tek tük müşteri kabul etmeye başlarken, gelen müşterilerin mi yoksa işletmelerin mi iflasa daha yakın olduğu sorusu da gündemde.

Devletten tek kuruş yardım almadan, aylarca kapalı kalarak kira, vergi ve faturalarını açıkmış gibi ödemek zorunda kalan işletmelerin akşam 7'ye kadar hizmet verebileceği sınırlı sayıda müşteriyle en fazla 2 ay daha dayanmalarının mümkün olduğuna dikkat çeken uzmanlar, ""İlk bir kaç gün hasretle mekanlara koşanların olması kimseyi yanıltmasın. Çalışanlar o saate kadar işte, çalışmayanlarda zaten para yok. Bu saatten sonra gelecek olan 3-5 tane freelance ve home office çalışanla da o dükkan dönmez."" görüşünde birleşiyorlar.

Söz konusu müşterilerin önemli bölümünün de Nisan ayında işten çıkarma yasağının bitmesiyle birlikte parasız kalacağına dikkat çeken ekonomistler, ""Onlar da hadi birikmişleri ve alabilirlerse tazminatlarıyla 2 ay dayansalar Haziran'a varmadan batmış olurlar. Kendi işlerini yapıyorlar desek zaten Nisan'dan sonra gelecek iflas dalgasıya o iş de yalan olacak. Velhasıl hala şansınız varken oturun lattenizi için"" sözleriyle şu an müşteriler ve mekanların iflasa eşit uzaklıkta olduğunu belirtiyorlar.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=388507
ZT0485,Yayınlanan Risk Haritasının Ardından ''Uşak'' Diye Bir Yerin Gerçekten Var Olduğu İddiaları Tekrar Gündemde...,"Cumhurbaşkanı Erdoğan tarafından açıklanan kademeli normalleşme planı kapsamında yayınlanan illere göre risk haritası, Uşak diye bir yerin gerçekten var olduğu iddialarını bir kez daha gündeme taşıdı. Haritada, çevresindeki diğer illerin aksine mavi görünümüyle dikkat çeken bölgenin Uşak ili olduğu iddia edilirken, kimi çevreler de mavi rengin orada canlı yaşam bulunmadığına ve dolayısıyla öyle bir ilin var olmadığına dair yeni bir delil olduğu görüşünü savunuyor.

Kamuoyunda zaman zaman gündeme gelen ""Uşak gerçek mi yoksa şehir efsanesi mi?"" sorusu, Sağlık Bakanlığı'nın yayınladığı koronavirüs risk haritasıyla birlikte yeniden tartışmaların odağında. Haritada Güneydoğu'daki iller haricinde batıda en düşük risk notuna sahip tek araziye Uşak adı verilmesi kafaları karıştırırken, Bakanlığın hangi bilgi ve belgeye dayanarak böyle bir isimlendirmeye gittiği ise henüz bilinmiyor.

Elde kesin bir delil olmadan Afyon, Manisa, Denizli ve Kütahya arasında kalan gizemli mavi bölgenin Uşak olarak adlandırılmasının Sağlık Bakanlığı'nın güvenirliğine gölge düşüreceğini belirten uzmanlar, ""Uşak efsanesi gerçek olabilir de olmayabilir de ancak buna tarihçilerin ve antropologların karar vermesi gerekir. Öyle her vaka görülmeyen araziye Uşak diyerek bir yere varamayız. Ayrıca diyelim varsa da Ege ne alaka? Karadeniz'da olması çok daha mantıklı"" görüşünde birleşirlerken, bu tarz spekülatif açıklamaların Bayburt'un gerçek olduğunu iddia eden kesime de cesaret verme riski taşıdığına dikkat çekiyorlar.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=388414
ZT0486,Kısıtlamaların Kademeli Olarak Kaldırılacağı Söylentisi AK Parti'de Şaşkınlık Yarattı: ''Ne kısıtlaması?'',"Koronavirüs nedeniyle uygulanan kısıtlamaların pazartesi gününden itibaren kimi illerde kademeli olarak kaldırılacağı yönündeki söylentiler AK Parti tarafından şaşkınlıkla karşılandı. Konuyla ilgili olarak bir basın toplantısı düzenleyen AKP Sözcüsü Ömer Çelik, ""Ne kısıtlaması? Bir salgın hastalık falan mı vardı ki?"" sözleriyle böyle bir durumdan kesinlikle haberdar olmadıklarını belirtirken, vatandaşların neden kendi kendilerine böyle bir kısıtlama uyguladığını anlamakta güçlük çektiklerini ifade etti.

""Hayır yani bugüne kadar bir kısıtlama varsa neden kimse bize haber vermedi ki? Ona göre biz de belki tedbirimizi alırdık. Allah korusun şimdi teşkilatımızdan birileri hastalık kaptıysa bunun hesabını kim verecek? Bir şey sorucam ama doğru söyleyin, çok tehlikeli bir durum yok di mi? Geçen sene bi ara korona falan vardı o hala devam mı ediyor yoksa?"" sözleriyle tedirginliğini dile getiren Çelik, zaman zaman sokağa çıktıklarında gördükleri kapalı dükkanların ise şimdi daha anlamlı geldiğini belirtti.

AK Parti Sözcüsü, ""Yani tabii garip bir durum olduğundan şüpheleniyorduk ama açıkçası bir kısıtlama olacağı hiç aklımıza gelmemişti. Herhalde esnaf o gün canı istemediği ya da paraya ihtiyacı olmadığı için dükkanını açmıyor diye düşündük. Bugüne bugün iktidar partisiyiz neticede, bizim haberimiz olmadan kim neyi kısıtlayabilir?"" derken, oynanan bu oyunun arkasındaki şer odaklarını en kısa sürede ortaya çıkaracaklarının da teminatını verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=388294
ZT0487,Mart'tan Sonra İşsiz Kalacak 4 Milyon Kişiye Çalışma Bakanlığı'ndan Müjde: ''Youtube kanalı açarsanız abone oluruz...'',"İşten çıkarma yasağının kaldırılmasıyla birlikte Mart sonu itibariyle Türkiye'nin işsizler ordusuna katılması beklenen yaklaşık 4 milyon kişiye Çalışma Bakanlığı'ndan müjdeli haber geldi.

Konuyla ilgili olarak Aile Çalışma ve Sosyal Hizmetler Bakanlığı'ndan yapılan açıklamada, an itibariyle kısa çalışma ve ücretsiz izin kapsamında bulunan vatandaşların Mart ayından sonra da gelirsiz kalmamaları için gereken önlemlerin alındığı belirtildi.

Bu doğrultuda Youtube kanalı açacak vatandaşlara abonelik desteğinin gündemlerinde olduğunu belirten Bakan Zehra Zümrüt Selçuk, Bakanlık bünyesinde çalışan toplam 2604 kamu görevlisinin bu iş için seferber edileceğini de sözlerine ekledi.

""Son 3 yıl içerisinde toplam en az 400 gün prim ödemesi yapmış vatandaşlarımız açtıkları kanalın adresiyle birlikte Bakalığımıza başvurarak bu imkandan yararlanma şansı bulacaklar. Personelimizi, hem kendilerine abone yaparak hem de ayda en az 2 kez video içerisinde çıkan reklamlara tıklatmak suretiye düzenli bir gelir akışı sağlayacağız. Şimdiden hayırlı olmasını diliyorum"" diyen Bakan Selçuk, 2600 abonenin başlangıç için hiç de fena bir rakam olmadığına dikkat çekti.

Youtube dışında Instagram'da butik hesabı açacak vatandaşlara için takipçi ve yorum desteğinin de gündemlerinde olduğunu belirten Bakan Selçuk, ""Şu an için maalesef kendilerinden alış veriş yaparak direkt nakit bir destek veremiyoruz ama etkileşimi artırıp keşfete düşmelerini sağlarsak eminiz müşteri gelecektir"" sözleriyle kimsenin mağdur edilmeyeceğinin de teminatını verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=388279
ZT0488,Türkiye Moto Kuryeler Birliği: ''Daft Punk kim bilmiyoruz ama biz de üzüldük...'',"Ünlü elektronik müzik grubu Daft Punk'ın bir kaç gün önce duyurduğu ayrılık kararı grubun milyonlarca sevenini hüzne boğarken, konuyla ilgili olarak Türkiye Moto Kuryeler Birliği'nden de bir açıklama geldi.

Konuyla ilgili olarak Birlik'ten yapılan açıklamada, son 2 gündür yemek siparişi dağıtımlarında sık sık hüzünlü anlar yaşandığı belirtilirken, ""Kapıda kasklı arkadaşlarımızı görenlerin gözleri doluyor. Bazı müşteriler bizi görünce 'ya çok pardon ben birden kötü oldum' diye kapıyı kapatıp arkada bir süre ağladıktan sonra tekrar açıyor. Boynumuza sarılıp ağlayanlar, selfie çektirenler var. Önce acaba bizde mi bir sıkıntı var, sipariş mi gecikti ona mı üzüldüler diye düşündük ama mesele farklıymış."" ifadelerine yer verildi.

Açıklamada, Daft Punk'ın kendileri gibi devamlı kaskla dolaşan iki adet müzik emekçisinden oluşan bir müzik grubu olduğunu yeni öğrendiklerini belirten Türkiye Motokuryeler Birliği, ""Dağılmaları gerçekten çok acı. Keşke kendilerini daha önce tanıma fırsatı bulsaydık."" ifadeleriyle üzünterini belirtirlerken, grubun aziz hatırasını her sipariş tesliminde yaşatacakları konusunda da teminat verdiler.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=388159
ZT0489,Ücretsiz İzin ve Kısa Çalışma Ödeneklerinin Kesilmesine Gelen İtirazlar Hükümet Cephesinde Şaşkınlık Yarattı: ''Lan siz hala ölmediniz mi?!'',"Mart ayı sonu itibariyle ücretsiz izin ve kısa çalışma ödeneklerinin kesilecek olmasına kamuoyundan gelen itirazlar, hükümet cephesinde şaşkınlık yarattı. Hükümet Sözcüsü Ömer Çelik, ""Biz nasılsa artık kimsenin ihtiyacı kalmamıştır diye bu ödemeleri kaldırmayı düşünüyorduk"" derken, aylık 1100 TL'lik ücretsiz izin ve ortalama 2000 TL'lik kısa çalışma ödeneği ile bu zamana kadar hayatta kalabilen insanlar olduğunu öğrenmenin kendileri için de sürpriz olduğunu belirtti.

""Hadi kısa çalışma alanlar neyse. Kira ödemiyorlarsa, cep telefonları yoksa, doğalgazı sadece ocağı yakmak için kullanıyorlarsa ve çoluk çocukları yoksa bir miktar kilo vererek bu zamana kadar dayanabildiler diyelim ama bizim hesaplarımız göre en azından ücretsiz izin desteği alanların tamamının çoktan aramızdan ayrılmış olmaları gerekiyordu. Hayır verdiğimiz parayı biz biliyoruz. Ayda 1100 TL ile ne yediniz ne içtiniz de dayandınız bu zamana kadar? Fotosentez yapsan yine yetmez"" diyen Çelik, ortaya çıkan tablonun ""Türkiye'de hayat çok pahalı"" diyenlere de adeta bir tokat niteliğinde olduğuna dikkat çekti.

Ödemelerin kesilmesi kararının tekrar gözden geçirilip geçirilmeyeceği yönündeki bir soruya ""Valla ona bakıcaz ama şu durumda geri adım atmamıza da çok gerek varmış gibi görünmüyor"" şeklinde yanıt veren Hükümet Sözcüsü Çelik, şöyle devam etti:

""Arada fazla bir fark olmadığı için o paralarla hayatta kalmayı başardılarsa sıfır gelirle de bir şekilde idare edebilirler sanki. Dikkat ettiyseniz zaten bu vatandaşlarımızın parayla pulla çok bir işleri kalmamış gibi görünüyor. Adeta azaltarak bırakmışlar diyebiliriz. Hazır diğer vatandaşlarımızın da örnek almaları gereken bir çizgi yakalamışlarken kendilerini parayla bozmak istemeyiz. Böyle gayet iyi...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=388129
ZT0490,"NASA, Fotoğrafların Beklenen Like Sayısına Ulaşamaması Nedeniyle Mars Programını Sonlandırdığını Açıkladı...","Amerikan Uzay ve Havacılık Dairesi NASA, Perseverance adlı keşif aracının Mars'a iniş yapmasının ardından gönderdiği fotoğraflar yüzünden sıkıntılı günler geçiriyor.

NASA'nın bir ton ağırlığındaki Rover tipi uzay aracı ""Perseverance,"" yaklaşık 7 aylık yolculuğun ardından, perşembe günü doğu Amerika yerel saati ile 15.55'te Mars'ın Jezero Kraterine sorunsuz şekilde iniş yapmıştı. İnişten 24 saat sonra kızıl gezegenden yollanan ilk fotoğrafları instagram hesabından kamuoyuyla paylaşan NASA yetkilileri, gelen yorumlar karşısında şaşkın ve üzgün olduklarını belirtirlerken, en az 10 milyon beğeni alması beklenen fotoğrafların 2 milyonda kalması da camiada büyük hayalkırıklığına neden oldu.

""Bizim de elimiz gitmedi""

""Mars'a ütü yolladınız da o mu çekti fotoğrafları?"", ""İnsan şuna bi tane düzgün kamera koyar"", ""Bunu çekmek için Mars'a kadar gitmeye gerek yoktu, Yozgat şehir merkezinde de hallederdik"" şeklindeki yorumların kendilerini oldukça incittiğini belirten NASA Mars Programı Genel Direktörü James Watzin, ""Esas üzücü olansa takipçilerimizin sonuna kadar haklı olmaları. Açıkcası bizim de içimize sinmedi yani. Kendi aracımız olmasa biz bile like vermezdik o fotoğraflara. İnsanın eli gitmiyor..."" sözleriyle programın başarısız olduğunu kabul etti.

Harcanan onca para ve zamanın ardından gelen fotoğrafların bir Cardi B. makyajsız selfie'si kadar bile like alamadığına dikkat çeken Watzin, ""Bir kaç gün içinde bir grup marslının çiftleşme fotoğrafı gibi bir şeyler gelmezse programın maliyetini çıkarması için gereken like sayısına ulaşmamız şu an için imkansız görünüyor. Resmen attığımız taş ürküttüğümüz kurbağaya değmemiş durumda. Neden böyle oldu? Kameraları mı düzgün seçmedik? Mars'ın kendisi mi fotojenik değil? Bunlar hep cevaplanması gereken sorular"" derken, sorunun kaynağı anlaşılana kadar Mars programına ara verdiklerini açıkladı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=388057
ZT0491,"İki Yıl Önce Fırsat Varken Alınmayan 0.1 Bitcoin, Ocaklara Ateş Düşürmeye Devam Ediyor...","Son olarak 50.000 dolar sınırını aşarak 2 ay içerisinde 2.5 kat değer kazanan Bitcoin, vaktiyle fırsat varken almayanlar cephesinde endişeyle izlenmeye devam ediyor. Başarılı kripto para birimi, hızlı yükselişiyle bugün de bir çok ocağa ateş düşürürken, sosyal medyadan yükselen ""Abi bana zamanında demişlerdi şundan biraz al diye, para da vardı o zaman eşşek gibi dinlemedim"" çığlıkları yürekleri dağlıyor.

2 ay önce Bitcoin 20.000 dolar seviyesine geldiğinde bir kez daha konunun gündeme geldiğini belirten Esra Canaz(28), ""Kenarda 3-5 kuruş param da vardı. Bu iş en kolay oradan yapılıyor diye Paribu'yu indirdim. Tam alacakken o sırada bir arkadaş 'Deli misin ya şu an çok pahalı, girilmez. Biraz daha bekle düşsün öyle al' diyince beklemeye karar verdim. Uygulama hala telefonda, baktıkça gözlerim doluyor. Yaşamayan bu acıyı bilmez"" derken, söz konusu arkadaşıyla tüm irtibatı 35.000 dolar seviyelerinde kestiğini de sözlerine ekledi.

“Evde huzurumuz kalmadı”

""Bir ara muhabbet olsun diye eşime 'Bundan 3 sene önce 0.1 Bitcoin almaya niyetlenmiştim ama sonra vazgeçip cep telefonu aldım' demiş buldum. Demez olaydım. O günden beri Bitcoin her yükselişinde 'Canım şu senin 30.000 TL'lik telefonu göstersene bana bi' diye laf sokup duruyor. O değil telefon da bozuldu zaten, satsam 500 TL etmez"" diyen Murat Yücekler(36) ise, 50.000 dolar sınırının aşılmasıyla birlikte konunun artık şaka kaldıracak tarafı kalmadığına dikkat çekti. Evde şu an çok gergin bir atmosfer olduğunu ifade eden Yücekler, ""Mümkünse bir süre bu Bitcoin haberlerine bir engelleme falan gelsin artık. Bir insanın yanlışı her gün bu şekilde gözüne sokulmaz, ayıptır"" sözleriyle evdeki huzur ortamının tekrar tesisi için yetkililerden yardım istedi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=388007
ZT0492,Mars'tan İlk Fotoğraflar Geldi,"NASA'nın Mars'ta yaşamın izlerini araştırmak için gönderdiği Perseverance (Azim) adlı uzay aracı 7 ay süren yolculuğun ardından başarıyla Mars yüzeyine iniş yaptı. Bölgeden gelen fotoğraflar Türk vatandaşlarının heyecan yaşamasına neden oldu.

İlk olarak uzaylı vatandaşların kullanımına açılacak olan TOKİ konutları, Türkler'in Mars'a gidip koloni kurmasının ardından bölgeye yerleşen Türk vatandaşları için de büyük katkı sağlayacak. 3+1, Ay ve Dünya Manzaralı olarak özellikleri belirtilen konutun yanına yakın süreçte AVM açılması da bekleniyor.

(Tuğçe Karataş Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=387996
ZT0493,Üç Günlük Kar Yağışının Ardından İstanbul'da Acı Bilanço: Kimse Nasıl Kardan Adam Yapılacağını Hatırlamıyor...,"3 gün süren ve bugün itibariyle etkisini yitiren kar yağışının ardından İstanbullular acı gerçekle yüzleşmeye çalışıyor. 3 gün boyunca ortaya çıkan çirkin manzaralar, yıllardır doğru dürüst kar yağışının gerçekleşmediği şehirde kardan adam yapmayı bilen kimsenin kalmadığını net bir şekilde ortaya koyarken, olay Meteoroloji İşleri Genel Müdürlüğü tarafından da sert bir dille kınandı.

Konuyla ilgili olarak Meteoroloji 'den yapılan açıklamada, sosyal medyada yer alan kardan adam görüntülerinin en hafif tabirle ""ucube"" olarak nitelendirilebileceği belirtilirken, ""Yıllardır kar yağsın diye bekliyordunuz, müjdesini verdik. Sonuç bu mu olacaktı? Yazıklar olsun"" ifadelerine yer verildi.

Kar yığınlarının rastgele bir şekilde toparlanarak yine üzerlerine rastgele bir şekilde yerleştirilmiş çalıçırpı, taş ve berelerin kardan adam diye adlandırılmasının en başta kar kavramına hakaret olduğuna dikkat çekilen açıklamada, nizami bir şekilde kardan adam yaptığı tespit edilen toplam 3 İstanbulluya da teşekkür edilerek çalışmalarının herkese örnek olması gerektiği ifade edildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=387973
ZT0494,Hükümetten Esnafa Kısıtlamaların Gevşetilmesi Müjdesi: ''AKP kongrelerinde tezgah açıp çay-kahve satabilirsiniz...'',"Pandemi sürecinde kapalı kalmalarına rağmen devletten 5 kuruş destek alamadıkları için iflasın eşiğine gelen 2 milyon esnafın beklediği müjde sonunda geldi. Bugünkü kabine toplantısının ardından kameraların karşısına geçen AKP Sözcüsü Ömer Çelik, ""Esnafımıza bir nebze nefes aldırmak amacıyla kendi ikamet ettiği ilde gerçekleşecek AKP kongresinde tezgah açma imkanı tanınması yönünde karara vardık"" sözleriyle özellikle zor durumdaki bar, restoran ve kafe işletmecilerine sevindirici haberi verdi.

Türkiye'de mutasyona uğrayan Covid-19 virüsünün sadece AKP kongreleri ve parti tarafından gerçekleştirilen diğer organizasyonlarda bulaşmadığına, bunun dışında diğer kapalı alan aktivitelerinde inanılmaz bulaşıcı olduğuna dikkat çeken Çelik, şunları kaydetti:

""Bu talihsiz mutasyon nedeniyle mağdur olan esnafımıza da böylece önemli bir destekte bulunmuş olacağız. Ancak maalesef hepsini birden kongre salonumuza almamız mümkün değil. Zaten sayın Cumhurbaşkanımızın da gururla belirttiği gibi salonlar ağzına kadar dolu, yerimiz dar. O yüzden şimdilik her ilde Valilerimiz tarafından seçilelecek 5 esnafımızı salona alacağız. Gelsinler çay-kahve yerine göre simit-poaça artık ellerinde ne varsa partili kardeşlerimize satsınlar. Şimdiden herkese hayırlı işler, bol kazançlar diliyorum...""

Bir soru üzerine, ""Şimdi düşünün bak, her kongrede 5000 AK Partili kardeşimiz olsa, bunlardan yarısı çay içse, çay içenlerin de yarısı çayın parasını ödese nerden baksanız yine en az 1000 tane çay satmak demek. Tanesi 5 TL olsa ne eder? 5000 TL. Düş bunun masrafını, yolunu, vergisini, bağkurunu ne kaldı? 1500-2000 TL. Temiz para, Allah bereket versin. Daha bunun simidi var, açması var. Valla bu zamanda esnaf olmak varmış"" diyerek ortalama her bir esnafa verilecek destek miktarını da açıklayan Çelik, İlerleyen günlerde talebe göre daha sık toplantı ve kongre gerçekleştirerek bu imkandan daha fazla esnafın yararlanmasını sağlayabileceklerini de sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=387846
ZT0495,"Dışarıda Kar Yağışı, Evde Sıcak Şarap ve Netflix'le Mükemmel Bir Sevgililer Günü Geçiren Ezgi Yunak(27)'ın Demek Bir de Sevgilisi Olsa...","Bir gün önceden başlayan kar yağışı ile birlikte evde yaptığı sıcak şarap ve Netflix'le kusursuz bir Sevgililer Günü geçiren Ezgi Yunak(27), an itibariyle bir sevgilisinin olmadığı gerçeğine fazla takılmıyor.

Yunak, pandemi koşullarında olabilecek en iyi sevgililer günü organizasyonunu sevgilisiz bir dönemde gerçekleştirmiş olmasının bir miktar talihsizlik olduğunu kabul ederken, ""Tabii o da olsa fena olmazdı belki ama şu an her şey o kadar iyi ki böyle önemsiz bir ayrıntı yüzünden keyfimi kaçıracak değilim. Aksi gibi normalde hiç beceremediğim sıcak şarabı ile mükemmel yapmışım. Kim kaçırdıysa derdine yansın artık. Neyse..."" ifadelerine yer verdi.

Açıklamalarının ardından elde kupasıyla birlikte çeşitli açılardan 30 kadar selfie çektikten sonra en beğendiği 2 tanesini story olarak atan Yunak, story'sine kimler bakmış diye kontrol ederken yarısını kaçıracağı ve 3. sezonun ortasına doğru kanepede sızacağı dizisine geri döndü.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=387789
ZT0496,"TÜBİTAK, Yapay Zeka ile Çalışan Rastgele Müjde Üreteci Geliştirdi...","Türkiye Bilimsel ve Teknolojik Araştırma Kurumu(TÜBİTAK), Cumhurbaşkanı Erdoğan'ın talimatıyla geliştirilen Rastgele Müjde Üreteci(REMÜJ)'ü basına tanıttı. Yapay zeka teknolojisi kullanılarak geliştirilen REMÜJ 1.0 adlı yazılımın dakikada 20 müjde üretme kapasitesine sahip olduğu açıklanırken, ihtiyaç doğrultusunda bu sayının daha da yukarılara çekilebileceği belirtildi.

Projenin lansmanı için düzenlenen basın toplantısında konuşan TÜBİTAK Yapay Zeka Araştırmaları Genel Koordinatörü Tekin Zincirler, Türkiye'nin tam da müjde darboğazına girmek üzere olduğu kritik bir dönemde projeyi hayata geçiren ekibe teşekkür ederek sözlerine başladı.

Cumhurbaşkanı Erdoğan'ın talimatı üzerine başlanan projenin, şu ana dek verilen müjdeleri ve kamuyoyundan gelen geri dönüşleri analiz ederek bu girdiler üzerine yüksek performanslı random yeni müjdeler üreteceğini belirten Zincirler, REMÜJ 1.0'ın tamamen yerli ve milli bir yazılm dili olan Python ile geliştirildiği bilgisini de kamuoyuyla paylaştı.

Açılış konuşmalarının ardından REMÜJ 1.0'ın kameralar önündeki ilk demosu da Sanayi ve Teknoloji Bakanı Mustafa Varank tarafından gerçekleştirildi. Varank, ""Vatanımıza milletimize hayırlı olsun. Haydi ya Bismillah"" sözleriyle programı çalıştırırken, kısa bir bekleyişin ardından ekranda beliren müjdeler basın mensupları tarafından ayakta alkışlandı:

""Dünyanın yakınından geçecek ilk kuyruklu yıldıza hilal şeklinde mekik yollayıp 800 trilyon dolar değerinde doğalgaz çıkaracağız""

""Kamu-özel işbirliğiyle boyutlararası yolcu garantili ilk milli Interstellar'ımız 2023'te göklerde"" 

""Kara deliklerin adını ak belediyeler olarak değiştirip ibadete açıyoruz"" 

""Nükleer enerjiyle çalışan ilk anayasamızı yazıyoruz"" 

""Karadeniz'de 20 yıl yetecek covid-19 aşısı rezervi bulduk""

""Elon Musk'la konuştuk profil resmini Abdulhamid Han yapıp bio'suna TL yazacak"" .

""Uçan arabamızı yapıyoruz üstelik isterseniz savaşçı robota da dönüşebiliyor!""

""PTT şubelerinden uygun fiyata zenginleştirilmiş uranyum satışı başlıyor""
...

Listeyi büyük bir memnuniyetle izleyerek beğendiklerini not alan Bakan Varank, ""Gerçi bunlardan bir iki tanesini ben de düşünmüştüm ama yine de sonuçlar oldukça tatmin edici."" diyerek TÜBİTAK'ı kısa sürede hayata geçirilen proje için tebrik ederken, uygun görülen müjdelerin haftalık periyotlarla kamuoyuyla paylaşılacağının da müjdesini verdi.

(gaal Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=387690
ZT0497,AK Parti İl Kongresi Süsü Verilen Düğüne Polis Baskını...,"Pandemi nedeniyle restoran, bar ve kafelerle birlikte düğün salonları da kapalı kalmaya devam ederken, izin verilen tek kapalı alan etkinliğinin AKP İl kongreleri olmasını fırsat bilen genç çiftin düğün planı yarım kaldı.

Bilecikt'te bir düğün salonunu AKP bayrakları ve Erdoğan posterleriyle donatmak suretiyle AKP İl Kongresi süsü vererek düğünlerini yapan Y.Ç(28) - M.Y(26) çifti, dikkatli vatandaşların ihbarı sayesinde yakayı ele verdi.

Yaklaşık 400 kadar davetlinin katılımıyla gerçekleşen düğünü basan emniyet güçleri, salonda bulunanlara 900'er TL idari para cezası keserlerken, genç çiftin ""Dik dur eğilme bu millet seninle"" şeklinde slogan atması da sonucu değiştirmedi.

Olayın ardından basın mensuplarının sorularını yanıtlayan genç damat, şunları söyledi:

""Bana kalsa yazın yapacaktık düğünü ancak kız tarafı daha fazla beklemek istemedi. Ya şimdi yaparız ya da nişanı atarız diyince mecburen bir çare aramaya başladım. Haberlerde Sayın Cumurbaşkanımızın AKP kongresi için salonları dolduran binlerce kişiye teşekkür ettiğini görünce aklıma böyle bir fikir geldi. Şuraya bir iki bayrak, poster falan assak polis bize de ilişmez herhalde diye düşündüm. Sosyal mesafeye dikkat ederek 2 saat düğünümüzü yapıp gidecektik. Keşke bize de biraz anlayış gösterilseydi. Neticede Cumhubaşkanımızn resminin olduğu bir salona böyle bir baskın yapılması hoş değil. İnsan en azından ona saygı olarak...""

Baskını gerçekleştiren Bilecik Emniyeti Asayiş Şube Amiri Zafer Tunabay ise bu hafta içinde benzer şekilde 3 baskın daha gerçekleştirdiklerini belirterek özellikle restoran ve cafe işletmecilerinin AKP'ye tanınan ayrıcalıktan faydalanmaya çalıştıklarını ifade etti.

""Mekanlarına Cumhurbaşkanımızn resimlerini asıp dombra çalmak suretiyle AKP kongresi yapıyoruz havası veriyorlar. Biz bu şekilde bir ihbar geldiğince önce tedir olarak AKP İl Başkanlığı'nı araypı gerçekten kongre yapıp yapmadıklarını teyit ediyoruz. Neticede Allah korusun gerçekten AKP'nin bir etkinliğine dokunma riski de var. Olumsuz bir yanıt gelirse ancak o zaman gidip baskını gerçekleştiriyoruz."" diyen Tunabay, vatandaşların önce kendi sağlıkları için kapalı alanlarda bir araya gelmekten kaçınmaları gerektiğine vurgu yaptı.

(ZHA Muhabiri M.E. Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=387629
ZT0498,Devletin Kasasında Para Olmadığı İçin İflasın Eşiğine Gelen 2 Milyon Esnafa Bu Gece de Uyku Yok: ''Astronot yerine ne desek?'',"Türkiye'nin pandemiye ekonomik krizde yakalanması nedeniyle devletten yeterli destek alamayarak batma noktasına gelen 2 milyon esnaf, bu gece de Cumhurbaşkanı'nın verdiği uzay müjdesiyle yataklarına giderken akıllarda aynı soru var: ''Uzaya gidecek vatandaşımıza astronot yerine ne isim verebiliriz?''

Dükkanı yaklaşık 3 aydır kapalı olan ve bu süreçte devletten sıfır TL destek alabilen cafe işletmecisi Oğuz Uyarlı(36) da geceyi uykusuz geçirecek isimlerden. ""Her gece banka ve kira borçlarını nasıl ödeyeceğimi düşünmekten sıkılmıştım. Biraz da astronot için Türkçe bir isim düşünerek uykusuz kalayım."" diyen Uyarlı, bu değişikiliğin kendisine iyi geleceğini belirterek Cumhurbaşkanı Erdoğan'a teşekkürlerini iletti.

2023'de bir Türk'ün uzaya gideceği fikrinin kendisini oldukça heyecanlandırdığını belirten Uyarlı, önümüzdeki bir kaç ay içinde borçları yüzünden kanser olmaz ya da hapse girmezse bu önemli olayı canlı izlemek için sabırsızlandığını da sözlerine ekledi. Batık işletmeci, astronot yerine kullanılabilecek isimler konusunda şu ana dek aklına fazla bir alternatif gelmediğini söyleyerek şöyle devam etti:

""Şimdi Ruslar Kozmonot diyor, Çinliler de taykonot gibi bir şey. Suudilerle, Suriyeliler de bi ara birilerini yollamışlardı, onlar ne dedi acaba? Belki Arapçadan bir çağrışım olabilir, hükümetin de hoşuna gider hem. Neyse anladığım kadarıyla sonunun not'la bitmesi şeklinde bir gelenek var. O açıdan düşününce aklıma gelen ilk isim Banknot oluyor ama bir süredir paradan başka bir şey düşünemediğim için öyle oldu muhtemelen. Zaten Banknot da tam Türkçe değil gibi. Neyse o cepte dursun yine. Göktenot olabilir sanki ama onun da çağrışımı biraz çirkin. Aktronot'u zaten çok düşünmüşlerdir... Aytonot? Bak bu fena olmadı sanki not alayım...""

Astronot yerine uygun ismi bulana ödül olarak 3-5 kuruş bir şeyler ateşlenmesi durumunda daha yüksek bir motivasyonla bu işe sarılabileceğini belirten Uyarlı, ""Ya da en azından şu doğalgazı açtıracak kadar bir ödeme alsam o da güzel olur. Soğukta insanın kafası pek çalışmıyor çünkü"" derken, bu hafta kendisini ödeme için arayacak bankacılarla da farklı isim alternatifleri üzerinde beyin cimnastiği yapabileceğini sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=387538
ZT0499,"TÜİK, Parasızlıktan Şikayet Edebilmek İçin Gereken Maksimum Telefon Modelini Nokia 3310 Olarak Açıkladı...","AK Partili Mahir Ünal'ın parasızlıktan şikayet ederek ""bizi mahvettiniz"" diyen bir çiftçinin iPhone 6 sahibi olduğunu anlatmasıyla başlayan tartışmalara TÜİK de katıldı. Konuyla ilgili olarak TÜİK'ten yapılan açıklamada, 4 kişilik bir ailenin ekonomiden şikayet edebilmesi için sahip olmaları gereken maksimum telefon modelinin Nokia 3310 olduğu belirtilirken, daha üst model bir telefona sahip vatandaşların şikayetlerinin ""şımarıklık ve nankörlük"" kapsamında değerlendirileceği ifade edildi.

Mahir Ünal ve çiftçi arasındaki diyaloğun kamuoyuna yansımasının ardından başlayan ""hangi telefona sahip vatandaşlar ekonomiden şikayet edebilir?"" tartışmalarına son vermek için böyle bir açıklamayı lüzumlu gördüklerini belirten TÜİK Başkanı Ebubekir Baycılar, akıllı telefonların tamamı dahil olmak üzere 15 yaş ve altı herhangi bir telefonun açlık sınırının üstünde bir gelire denk düştüğüne işaret etti.

Bir soru üzerine, hattın borcundan dolayı kapalı olması durumunda açlık sınırının Samsung S3, İphone 4'e kadar yükselebileceğin söyleyen Baycılar, ""Bu telefonlara sahip vatandaşlarımız eğer wifi üzerinden bağlanıyorlarsa 'evet ekonomide bazı sıkıntılar var ama geçecek inşallah' şeklinde ufak serzenişlerde bulunabilirler. Yok eğer telefonun kendi hattı üzerinden internete bağlanmışlarsa maalesef onları fakir olarak kabul etmemiz mümkün görünmüyor. Çok açsan telefonunu sat. Belli ki senin niyetin başka. Nankörlüğün lüzumu yok."" sözleriyle ekonomiden şikayet edebilmek için gereken kriterler hakkında bilgi verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=387481
ZT0500,"Temel Gıda Fiyatlarındaki Yükselişi Engelleyemeyen Market Kasiyeri, Instagram Hesabından Görevi Bıraktığını Açıkladı: ''Allah sonumuzu hayretsin...''","Yumurta, süt, peynir, yağ gibi temel gıda maddelerindeki fiyat artışları yüzünden bir süredir hükümet kanadından ve kimi müşterilerinden yoğun tepkiler alan market kasiyeri Nilgün Bucağı(22), görevinden istifa etti...

Akşam saatlerinde instagram hesabından yaptığı açıklamada, ""Ülkemizin tarım ve ekonomi politikalarında gereken adımları zamanında atmayarak gıda enflasyonunda dünya 1.'si olmamazın derin üzüntüsü ve pişmanlığı içerisindeyim"" diyen Bucağı, ""Başta her gün bana bu zamların hesabını soran müşterilerimiz olmak üzere hükümetimizden, ona bağlı olan basınımızdan ve sosyal medyada görevli trollerimizden özür diliyorum. Olmadı, beceremedim. Allah sonumuzu hayretsin"" sözleriyle 2 yıldır sürdürdüğü kasiyerlik görevini bıraktığını duyurdu.

Saçma sapan tarım politikasıyla en temel ürünlerin bile ithal ediliyor olmasının, ondan daha da saçma ekonomi politikasıyla aynı anda hem döviz kurunun, hem faizlerin hem de enflasyonun fırlamasının ve pandemiye tamtakır bir kasayla yakalanmanın tamamen kendi suçu olduğunu vurgulayan başarısız kasiyer, ""Ekonomiyi düzeltmem için bana güvenen müşterilerimizin her gün daha da fakirleşmelerini, 3 parça mal için kasada çıkan rakamı gördüklerinde benizlerinin solmasını izlemeye artık benim yüreğim dayanmıyor. Nilgün sen bu insanlardan 250 gram peynir için nasıl böyle bir para talep edebilirsin diye geceleri uyku uyuyamıyorum. Olsa cebimden çıkarıp ben vereceğim parasını ama hesap kitap bilmediğim için benim de durumum belli"" derken, kendisinden sonra görevi devralacak arkadaşına da şimdiden başarılar diledi.

Kısa ve duygusal istifa metninin ardından instagram hesabını kapatan Bucağı'ya ulaşma çabaları şu ana dek sonuçsuz kalırken, Ankara'da gözler yüksek elektrik ve doğalgaz faturalarından sorumlu olan sayaç okuma görevlilerinden gelecek istifaya çevrilmiş durumda.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=387438
ZT0501,"Sevgililer Günü Hediyeleri ''Oral-B Şarjlı Diş Fırçası'' Olgunluğuna Erişen 4 Yıllık Çift, Evlilik Yolunda Emin Adımlarla İlerliyor...","Birlikte 4. Sevgililer Günü’nü kutlamaya hazırlanan Yağız Subal(27) - İdil Aybez(26) çifti, ilişkilerinin nihayet birbirlerine fonksiyonel hediyeler alma olgunluğuna eriştiğini açıkladı. Devasa peluş ayılar, kalp şeklinde yastıklar ve çiçek buketleriyle başlayan Sevgililer Günü hediyesi serüveninde bu yıl tercihlerini Oral-B şarjlı diş fırçasından yana kullanan genç çift, evlilik yolunda emin adımlarla ilerliyor.

“Baştaki romantik hediyeler falan da güzeldi tamam ama bir yere kadar yani. Romantik olalım derken evde bir dolap komple pelüş ayı ve kalpli yastık doldu. Atsan atılmaz satsan satılmaz. Ayıp olmasın diye 1 hafta yaşatmaya çalıştıktan sonra mecburen çöpe attığım çiçekleri saymıyorum bile.” diyen İdil Aybez, ilişkilerinin artık daha işe yarar ve dişe dokunur hediyeler üzerinden rahatlıkla ilerleyebilecek konuma geldiğini ifade etti.

“En güzel hediye, sağlıklı bir gülümseme olur”

“Valla doğruyu söylemek gerekirse ben zaten en baştan karşıydım bu çiçek, böcek olaylarına ama adet öyle diye mecburen zamanında girdik o işe de. Hediye dediğin kullanılabilen bir şey olmalı abi. Bu saatten sonra artık ne ayısı, ona verebileceğim en güzel hediye sağlıklı bir gülümseme olur” sözleriyle kız arkadaşına katıldığını belirten Yağız Subal ise, hediye olarak Oral-B şarjlı diş fırçasının ilişkileri için önemli bir kilometre taşı olduğuna dikkat çekti.

Genç çift, banyoda yan yana duracak şarjlı diş fırçalarının sembolik olarak ilişkilerinin gücünü vurgulayacağını, o yönüyle aslında oldukça romantik bir hediye de sayılabileceğini belirtirken, uzmanlar bir sonraki hediyenin tek taş yüzük olma ihtimaline %85 şans veriyor.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=387379
ZT0502,"Clubhouse'da 3. Moderatörlüğünü Geride Bırakan Yekta Baykın(26), Özgeçmişine CEO Ünvanını Eklemeye Hazır...","Clubhouse’daki ilk haftasını dolduran Yekta Baykın, açtığı 3. sohbet odasının da moderatörlüğünü başarıyla tamamlayarak rotayı Linkedin profiline çevirdi. Özgeçmişinde CEO ibaresi bulunmayan son 10 kişiden biri olan Baykın, kariyerindeki bu eksiği kapatma yönünde önemli bir aşamayı geride bıraktı.

Diğer sosyal medya mecralarından sıkılmaya başladığı anda ortaya çıkan Clubhouse’ın saatlerce konudan konuya geçip boş muhabbetler yapmak ve arada dünyayı kurtarmak için yepyeni bir imkan sağladığını belirten Baykın, “Yıllardır kendimi bir gün yapacağım TEDx konuşmasına hazırlıyorum. Henüz kısmet olmadı ama bu da aynı hissi veriyor gibi.” derken, şu ana dek toplam 13 kişiye kendisini dinleterek liderlik özelliğini ortaya koyduğuna dikkat çekti.

İlk aşamada özgeçmişinin deneyimler kısmına ""Clubhouse'da moderatörlük (3 kez)"" ibaresini ekleyerek profilini güncelleyen genç reklamcı, şu an tek eksiğin CEO'su olabileceği bir oluşum bulmak olduğunu, o pürüz de ortadan kalkar kalmaz kendisine bir kartvizit bastırarak kariyerini zirveye taşıyacağını belirtti.

(Sedahizade Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=387356
ZT0503,"Bulu: ''Ne istifası ya? Biraz empati, en son istifa eden arkadaştan aylardır haber alınamıyor...''","Son olarak Ankara Büyükşehir Belediye Başkanı Mansur Yavaş tarafından da istifaya davet edilen Boğaziçi Üniversitesi Rektörü Kayyum Melih Bulu, düzenlediği basın toplantısıyla çağrılara yanıt verdi.

Kendisinin göreve Cumhurbaşkanı Erdoğan tarafından atandığını hatırlatan Bulu, ""Beni istifaya davet edenleri ben de biraz empatiye davet ediyorum. En son istifa eden arkadaşın akıbeti ne oldu biliyor musunuz? Ben şahsen bilmiyorum. Kimse de bilmiyor çünkü bir daha kendisinden haber alamadık. Her gün ekranlara çıkan, hepimize umut saçan, çokomel mokomel diye espriler yaparak yüzümüzü güldüren o neşeli insan bir anda ortadan kayboldu. Aynısı Allah korusun benim başıma gelse bu vebalin altından kalkabilecek misiniz?"" diyerek istese de şu an böyle bir adım atamayacağını net bir şekilde ifade etti.

Henüz sadece 50 yaşında bir insan olarak yaşama mümkün mertebe dört elle sarılmaya gayret ettiğini de sözlerine ekleyen Bulu, duygusal açıklamalarını şöyle sürdürdü:

""Tabii şu son dönem benim için de biraz sıkıntılı oldu ama bu canımdan bezdiğim anlamına gelmiyor. Öğrenciler, öğretim görevlileri beni istemiyor olabilir, anlıyorum ama lütfen herkesten ricam birazcık kendinizi benim yerime koyun. Nolacak ben de görevden affedilene kadar şurada oturayım işte. Kime ne zararım var? Siz ne zaman bu kadar zalim oldunuz?""

(rondo Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=387233
ZT0504,AK Parti Sözcüsü: ''Boğaziçi Üniversitesi öğrencilerine özel bir garezimiz yok. Hakkını arayan herkese eşit bir faşizmle yaklaşıyoruz...'',"Boğaziçi Üniversitesi'ne Melih Bulu'nun rektör sıfatıyla kayyum olarak atanmasının ardından başlayan protestolar polisin sert müdahalesine rağmen sürerken, konuyla ilgili olarak AK Parti'den de bir açıklama geldi. Açıklamada ""Bizim hükümet olarak Boğaziçi Üniversitesi'ne ve öğrencilerine karşı özel bir garezimiz varmış gibi yaratılan algıyı şaşkınlıkla izliyoruz"" diyen AK Parti Sözcüsü Ömer Çelik, Türkiye'de yaşayan ve bir şekilde hakkını arama yanılgısına düşen herkese eşit bir faşizmle yaklaştıklarının altını çizdi.

Derelerine HES yapılmasına karşı çıkan köylülerden, maaşlarını ya da işlerini geri isteyen işçilere, futbol taraftarlarından, kendilerine söz verilen yardım paralarını isteyen 15 Temmuz gazilerine, gazetecilerden, avukatlara ve hatta milletvekillerine varıncaya dek bugüne kadar sesini duyurmaya çalışan herkese eşit miktarda gözaltı, cop, yerine göre polis ya da jandarma dayağı, gaz bombası ve plastik mermiyle karşılık verdiklerini hatırlatan Çelik, adeta sadece Boğaziçililere karşı faşizm uygulanıyormuş gibi bir hava estirilmesine anlam veremediklerini belirtti.

""Partimizin isminde yer alan Adalet sözcüğünü oraya boşuna koymadık. Bizim için 7 yaşındaki çocuk da 70 yaşındaki ihtiyar teyzemiz de hakkını aramaya başladığı anda eşit derecede teröristtir ve ona göre muamele görür. "" diyen AK Parti Sözcüsü Çelik, faşizmi uygulama noktasında ayrımcılığa kesinlikle izin vermeyeceklerinin bir kez daha altını çizdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=387190
ZT0505,"PTT, Yüzde 26 Zam Gelen Avrasya Tüneli İçin de Devrede: Karşıda Acil İşi Olanlar Kargo Araçlarıyla Ücretsiz Taşınacak...","Temel gıda maddelerine gelen zamlar sonrası yağ, salça, un ve bakliyat satmaya başlayan PTT, Avrasya Tüneli'ne gelen %26'lık zam için de devrede. Son gelen zammın ardından tek yön geçişin 46 TL'ye yükseldiği Avrasya Tüneli, 2 yıl içinde %200 zamlanarak rekora doğru koşarken, konuyla ilgili PTT'den de bir açıklama geldi.

Tüneli İstanbul içinde kargo hizmetleri için zaman zaman kendilerinin de kullandığını belirten PTT Genel Müdürü İsmail Akyediler, karşı tarafa acil olarak geçmesi gereken vatandaşların en yakındaki PTT şubelerine başvurabileceklerini belirtti. ""O an o şubede Avrasya Tüneli'ni kullanarak karşıya geçecek bir kargo aracımız bulunuyorsa ve araçta boş yer varsa biz seve seve  yardımcı olmak isteriz. Tabii biraz şans işi ama düşününce hiç yoktan iyidir yine de"" diyen Akyediler, amaçlarının bu zor zamanlarda vatandaşı bir nebze rahatlatmak olduğunu ifade etti.

Sadece 35 TL'ye şoför yanı konforu

Vatandaşların aracın arka kısmında kargo paketleriyle birlikte seyahat edebileceklerini belirten PTT Genel Müdürü, ""Orada kendilerine paketlerden oturak yapabilirler. Pakette kırılacak bir şey var mı gibi bir endişeleri olmasın. Varsa biz zaten çok kırmışızdır, rahat rahat yayılsınlar. Biraz daha konforlu bir şekilde şoför yanında seyahat etmek isteyen vatandaşlarımız ise sadece 35 TL karşılığında bu hizmetten yararlanabilirler"" derken, araçlarda kısıtlı yer bulunması nedeniyle işi acil olan vatandaşlara öncelik tanınacağını da sözlerine ekledi.

Akyediler, şimdilik sadece Avrasya Tüneli'nden geçişler için geçerli olacak hizmetin kapsamını köprü ve otoyollara zam geldikçe genişletebileceklerini ifade ederken, yoğun talep olması durumunda bir kaç tekne alarak deniz taşımacılığı işine girebileceklerinin de müjdesini verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=387126
ZT0506,"Pahalılıktan Marketlerin Sorumlu Olduğunu Öğrenen Muzaffer Yiycek(64), Bir Daha Asla Markete Oy Vermemeye Yemin Etti...","Akşam saatlerinde A Haber'den aldığı bilgilere göre temel gıda ürünlerindeki fahiş fiyatlardan marketlerin sorumlu olduğunu öğrenen Muzaffer Yiycek(64), siyasi tercihlerini gözden geçirmeye karar verdi.

2100 TL emekli maaşı aldığını belirten Yiycek, ""Peynir, zeytin alırken bile elimiz titriyor artık. Yazıktır, günahtır bu millete"" derken, bir önceki seçimde markete oy vermekten duyduğu pişmanlığı ise ""ellerim kırılaydı"" sözleriyle dile getirdi.

""Öncekileri nasıl sildiysem marketleri de silerim""

Dövizdeki yükselişten dış mihrakların sorumlu olduğunu öğrendiğinden beri dış mihrak-faiz lobisi koalisyonuna, sebze-meyve fiyatlarındaki yükselişten halcilerin sorumlu olduğunu öğrendiğinden beri de kabzımallara kesinlikle oy vermediğini ifade eden Yiycek, ""Onları defterden nasıl sildiysem marketleri de silerim. Yumurtaya, yağa yüzde yüz zam ne demek? Bu millet yeri geldiğinde vezir etmesini de rezil etmesini de bilir."" sözleriyle mahallesinde bulunan 3 zincir market şubesi, 4 bakkal ve 1 manava sert mesajlar gönderdi.

Yiycek, halciler ve marketlerin yanlış tarım ve ekonomi politikalarıyla ülkeyi felakete sürüklediğini belirtirken, ""Bu işi beceremiyorlarsa bıraksınlar yapabilen birileri gelsin. Yeri geldiğinde istifa da bir hizmettir"" sözleriyle erken seçim çağrısında bulundu. Bir sonraki seçimde hangi esnaf düşük fiyat garantisi verirse oyunu ona vereceğini de sözlerine ekleyen tecrübeli A Haber izleyicisi, ""Fırıncı mı kırtasiyeci mi tesisatçı mı artık kim varsa bakıp değerlendiricez. Kimse Muzaffer'in oyunu garanti görmesin"" diyerek şu an için kararsızlar cephesinde olduğunu ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=387024
ZT0507,Ayçiçek Yağı Fiyatlarına Müdahale İçin Ayçiçeği Tarlası Basacak Özel Tim Basına Tanıtıldı...,"Gıda ürünlerinde yaşanan fiyat artışına müdahale için Ticaret Bakanlığı bünyesinde oluşturulan Enflasyon Acil Müdahale Timi bugün basına tanıtıldı. Tim'in ilk hedefi fiyat artışlarında başı çeken ayçiçek yağı...

2 yıl önce patates ve soğan fiyatlarındaki artışa patates ve soğan depolarını basarak müdahale etmesine rağmen istediği sonucu alamayan hükümet, bu kez işi daha sıkı tutuyor. Tim'in tanıtımı için düzenlenen basın toplantısında ""Geçen sefer acemiliğimize geldiği için maalesef biraz geç kaldık ancak bu hatamızdan ders çıkarmayı da bildik. Bundan sonra daha ürün depoya gelmeden tarlada işi bitireceğiz"" diyen Bakan Ruhsar Pekcan, ayçiçek yağı lobisinin kökünü kurutmaya kararlı olduklarını vurguladı.

Konuşmasında, yaşanan gıda enflasyonunun rezalet tarım ve ekonomi politikalarının değil, bir takım hain lobiler ve para kazanma peşindeki esnaf ve toptancıların suçu olduğunu bir kez daha vurgulayan Pekcan, ""Sayın Cumhuraşkanımızın talimatıyla bundan sonra hangi ürünün fiyatı arttıysa direkt gidip kaynağını kurutacağız. Ayçiçek arttıysa ayçiçek tarlası, zeytinse zeytin bahçesi, peynirse anında mandraları basacağız"" sözleriyle fahiş fiyatla mücadelede kararlılık vurgusu yaptı.

Basın toplantısının ardından temsili olarak bir ayçiçek tarlasına baskın gerçekleştiren tim, kendilerini piyasaya yüksek fiyatla sürmek suretiyle hükümeti devirmeye hazırlanan çok sayıda ayçiçeğini kısa sürede etkisiz hale getirerek izleyenlerden tam not aldı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=386935
ZT0508,"Sağlık Bakanlığı, Yaklaşan Merkür Retrosu Nedeniyle Aşılamanın İleri Bir Tarihe Ertelendiğini Açıkladı...","Sağlık Bakanlığı, 30 Ocak'ta başlayacak Merkür Retrosu nedeniyle aşılamanın geri kalanının ileri bir tarihe ertelendiğini açıkladı.

Sağlık çalışanlarının ardından 85 yaş üstü vatandaşların aşılanmasıyla devam eden sürece bir süre ara verileceğini açıklayan Bakan Fahrettin Koca, ""Hepinizin de bildiği gibi önümüzdeki günlerde Kova burcunda bir Merkür retrosu yaşanacak. Bu süreçte her türlü aksilik yaşanabilir. Allah korusun aşılamada bir sıkıntı, ne bileyim beklenmedik bir yan etki falan olmaması için halkımızın sağlığı adına biraz daha beklememiz gerekiyor"" derken, retro bittiğinde Bilim Kurulu tarafından yapılacak astrolojik değerlendirmelere göre konunun tekrar ele alınacağını ifade etti.

Bir soru üzerine aşılamaya ara verilmesinin kesinlikle elde aşı bulunmamasıyla bir ilgisi olmadığını vurgulayan Koca, ""İnanın bana elimizde 100 milyon doz aşı da olsa bundan farklı bir karar almazdık. Ben şahsen Merkür retrosu varken mümkünse evden bile çıkmamaya çalışan bir insanım. Ha şu an aşımız yok o ayrı ama her işte bir hayır var derler ya bu da öyle oldu. Alsak da boşa masraf etmiş olacaktık. En azından paramız cebimizde kaldı"" sözleriyle bu çeşit spekülasyonlara itibar edilmemesini istedi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=386819
ZT0509,700 TL'lik Bitcoin Yatırımı İçin Günde 8 Saat Grafik İzleyen Mert Eygin(28)'e Piyasalardan Sert Tepki: ''Lan hani 5 yıl unutacaktın?!'',"Bir kaç haftadır süren geri çekilme ve dalgalanmalar yüzünden gergin günler geçiren kriptopara piyasası, hırsını küçük yatırımcı Mert Eygin(28)'den çıkardı.

Piyasaya yaklaşık 3 hafta önce ""Abi bunu alıp 5 yıl unutacaksın"" sloganıyla giren Eygin'in an itibariyle toplam 703.25 TL'ye ulaşan birikimini korumak için sürekli birşeyler alıp satması ve bir şey anlıyormuş gibi gözünü grafiklerden ayırmaması nedeniyle daha da gerildiklerini belirten kriptopara borsası temsilcileri, ""Zaten buradan bir dip daha olacak çıkacak diye gerginiz bir de bununla uğraşacak halimiz yok. Neyse yıl sonunda beklediği kar verelim çekilsin ayağımızın altından. Yeter..."" sözleriyle küçük yatırımcıya olan tepkilerini dile getirdiler.

Sektör bezdi

Eygin yatırımına ev sahipliği yapan AlittleBİT Borsası Genel Müdürü Serkan Özeyciler, belirsizlik nedeniyle herkesin istim üstünde olduğu bir dönemde müşterilerinin parasına sahip çıkma refleksine saygı duyduğunu belirtirken, ""ancak bu durum kesinlikle günde 20 kere müşteri temsilcilerimizi arayıp 'Patron ben 10 dakika önce 100 Liralık Bitcoin bozdurup Ethereum aldım ama şu an o da düşüyor. Napiym şimdi? Ripple'a mı girsem?' diye sormayı mazur göstermez. Küçük yatırımcı dediğin alır 0.0005 bitcoinini oturur. Böyle baskı mı olur?"" ifadelerine yer verdi.

Eygin'in telefonda beklediği yanıtı alamadığı zaman üşenmeyip borsaya kadar geldiğini ve kendince çalışanların ağzını yokladığını da sözlerine ekleyen Özeyciler, şu sözlerle tepki gösterdi:

""En son artık bunun eşgalini kapıya verip içeri almayın diye de güvenliğe talimat verdim. Bu sefer gitmiş güvenlikçi arkadaşımızı sıkıştırmış. 'Sen anlarsın bu polka diye bi şey gördüm iyi mi o? Adı güzel ama bilemedim biraz volatil gibi geldi bana' diye onu yokluyor. Ayıptır. Volatili de kimden duyduysa artık...""

Youtuber'lar gergin

Piyasaya girmesiyle birlikte twitter'da 30 kadar hesabı ve Youtube'da yayın yapan yaklaşık 15 kriptopara kanalını da düzenli olarak takip etmeye başlayan Eygin'e bu camialardan da tepki var. Adının açıklanmasını istemeyen bir yatırım kanalı yöneticisi, Eygin'i yorumlar kısmında fark ettiğini, başta kendisine sevimli geldiğini ve elinden geldiğince yardımcı olmaya çalıştığını söyleyerek şöyle devam etti:

""Bir telegram grubumuz var ona aldık kendisini ama yüz verdikçe tepeme çıktı. Bütün gün sanki bir şey anlıyormuş gibi grafiklere bakıp en ufak bir harekette bize geliyor. 'Abi pazartesi ABD'de yeni destek paketi netleşecekmiş sen ne diyosun?'. Gece 3'te mesaj geliyor: 'Abi bu tether davası ne olur? Piyasaya regulasyon geliyor diyolar bizi nasıl etkiler?'. Lan gelse nolur gelmese nolur? Bitcoin yarın 100 bin dolar olsa bunun kazanacağı para maksimum 1300 Lira falan. Cebimden vereyim git abi diyorum, gurur yapıp onu da kabul etmiyor. Başımıza kaldı resmen eleman...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=386792
ZT0510,"Parası Sadece Evde Çay İçip Dizi İzlemeye Yeten Esra Cobay(27), Pandemi Sayesinde Herkesin Aynı Standarda İnmesinden Memnun...","Pandemi kısıtlamaları olmasa da zamanını evde çay içip laptop'tan dizi izleyerek geçirecek olan Esra Cobay(27), gelinen noktada herkesin kendisiyle aynı yaşam standardına kavuşmasından memnun.

Özel bir şirkette iş geliştirme uzmanı olarak çalışan Cobay, kira, faturalar ve mutfak masrafları düştükten sonra elinde kalan rakamın aylık 150 TL civarı olduğunu belirtirken, ""Onunla da ayda bir ya çıkıyordum ya çıkmıyordum zaten. Benim için çok da değişen bir şey olmadı. Onlar düşünsün"" ifadelerine yer verdi.

Pandemi sayesinde başta fake hesaptan takip ettiği eski sevgilsi olmak üzere herkesin vaktini dört duvar arasında evdeki çeşitli ekranlara bakarak geçirdiğine dikkat çeken Cobay, şunları kaydetti:

""Bilenler bilir, parasızlıktan evde oturmanın en zor yanı milletin story'lerine bakarken üzerinize çöken 'ulan elalem yaşıyor bu hayatı' hissidir. Geçen kar yağdı ya mesela, eskiden olsa Allah bilir hangi kayak merkezinden, dağ evinden ne story'ler gelecek diye elim yüreğimde açardım instagram'ı. Şimdi çok şükür öyle bir şey olmadı. En fazla sitenin bahçesine yapılmış berbat kardan adamlar gördüm. Bir iki tane yine dağ evine giden vardı ama onlar da zaten benim asla olmayacağım kadar zengin olduğu için çok mesele değil. Onun dışında bir nevi komunizm gelmiş gibi oldu. Hepimiz sefalette eşitlendik...""

Görünen yakın bir gelecekte hayat standartlarında herhangi bir iyileşme beklemediğini, hatta yıl içinde şirketin batmasıyla birlikte işsiz kalma ihtimalinin de bulunduğunu belirten Cobay, ""Ha ne olur en fazla? Alır laptop'ımı gider biraz da annemin evinde dizi izleyip çay içerim. Eğer hayat diğerleri için de böyle sürecekse çok da mesele değil."" derken, pandeminin olmasa bile kısıtlamaların en azından yıl sonuna kadar sürmesi temennisinde bulundu.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=386691
ZT0511,"Sağlık Çalışanları ve AKP Kodamanları Aşılandıktan Sonra Kalan 8 Doz Aşı, Survivor'da Kazanan Takıma Ödül Olarak Vurulacak...","Koronavirüs salgınına karşı aşılama çalışmaları hızla ilerlerken, 3 milyon doz aşının yaklaşık 1 milyon sağlık çalışanı ve toplam sayıları 100 bin civarında olduğu tahmin edilen AKP kodamanına ikişer kere uygulanmasının ardından elde kalacak olan 8 doz aşının akıbeti de netleşti...

Sağlık Bakanlığı ve Acun Medya arasında imzalanan protokolle, 8 doz Sinovac aşısının Survivor'da ödül oyununu kazanan takıma vurulması yönünde mutabakata varıldı. Protokolün imza töreninde konuşan Bakanlık Müsteşarı Nihat Aycılar, ""Elde kalan aşıların en doğru şekilde değerlendirilmesi doğrultusunda imzalarımızı attık. Kamuoyundaki '80 milyon için o kadarcık aşı kime yetecek?' şeklindeki tartışmaları da böylece bugün itibariyle geride bırakmış bulunuyoruz. En ufak bir şaibeye meydan bırakmadan, hayatta kalma konusunda kim en iyiyse ona gidecek aşılar. Hak eden kazansın, Türkiye'ye hayırlı olsun"" derken, aşının ünlülere mi yoksa gönüllülere mi vurulacağını öğrenmek için herkesi ekranları başına davet etti.

Protokolü Acun Medya adına imzalayan İç Yapımlar Direktörü Eyşan Yücey de aşıların bir aksilik yaşanmaması durumunda önümüzdeki hafta ödül oyununda ödül olarak kazanan takıma uygulanacağını belirtti. Yarışmacıların henüz durumdan haberdar olmadıklarını söyleyen Yücey, ""Muhtemelen yine sigara böreği, içli köfte falan bekliyorlardır. Şırıngaları görünce onlar için de hoş bir sürpriz olacak eminim"" derken, yarışmanın ismine yakışır bir ödülle Survivor heyecanını ikiye katlayacaklarını ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=386635
ZT0512,Meteoroloji'den İstanbullulara Müjde: ''Hepinizin story atmasına yetecek kadar kar yağacak. Telaşa lüzum yok...'',"İstanbul'da dün gece Beylikdüzü ve çevresinde başlayan kar yağışı bu akşamdan itibaren şehrin büyük bölümünde hissedilirken, yakalayabildikleri tüm kar tanelerini cep telefonlarıyla kayıt altına almaya çalışan İstanbullulara Meteoroloji'den müjdeli haber geldi.

Akşam saatlerinde bir basın toplantısı düzenleyen Meteoroloji 1. Bölge Müdürü Tarık Ertuna, İstanbul ve çevresinde kar yağışının önümüzdeki 2 gün boyunca süreceğini belirterek, vatandaşların story atma konusunda telaşa kapılmalarına gerek olmadığını ifade etti.

""Özellikle sokağa çıkma yasağının olduğu hafta sonunda vatandaşlarımızın kar story'si atarken ölçülü olmalarında fayda var. Kalkıp Eminönü'ne falan gidemeyeceğinize göre malzemeniz ev ve market arasıyla sınırlı. Şimdi pencereden dışarıyı çektiniz mesela tamam, o yeter. Daha çekmeyin artık. Sokak lambasını, sitenin bahçesini, az ötedeki ağacı falan da sonra çekersiniz."" diyen Ertuna, story'lerde tekrara düşülmesi riskine karşı vatandaşları uyardı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=386526
ZT0513,Çin Sağlık Bakanlığı: ''Ne diyorsunuz şimdi aşıya başlayalım mı biz de?'',"Sinovac aşısının dünden itibaren sağlık personeline uygulanmaya başlanmasının ardından Çin kamuoyunda gözler Türkiye'den gelecek iyi haberlere çevrildi. Sağlık Bakanı Ma Xiaowei, basına yaptığı açıklamada Türkiye'den gelen görüntüleri merakla izlediklerini belirtirken, aşının 3. faz denemeleri için gönüllü olan Türk sağlık personeline teşekkürü de ihmal etmedi.

""Şimdilik gelen sonuçlarda olumsuz bir durum görünmüyor ama tabii kesin bir şey söylemek için henüz erken."" diyen Bakan Xiaowei, şu ana dek aşı olan 286.000 Türk sağlıkçının tamamının story atması sayesinde denekleri yakından takip etme imkanı bulduklarını belirterek kamuoyunu rahatlatacak mesajlar verdi.

Türk sağlıkçıların story'lerini önümüzdeki 2 hafta boyunca stalklamayı sürdüreceklerini de sözlerine ekleyen Xiaowei, ayrıca 24 saatte bir ""Başkan nasıl gidiyor? Var mı bir şikayet? Biz de başlayalım mı aşıya şimdi ne diyosunuz?"" şeklinde DM atarak sağlık durumları hakkında bilgi almaya çalışacaklarını ve gelen yanıtları şeffaf bir biçimde kamuoyuyla paylaşacaklarını ifade etti.

(Oyverelim Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=386433
ZT0514,Sinovac Aşısının Etkinliğiyle İlgili Tartışmalara Sağlık Bakanlığı'ndan Sert Tepki: ''Aşıyı buldunuz da etkinliği kaldı...'',"Sağlık Bakanı Fahrettin Koca, Türkiye'nin Çin'den aldığı rivayet edilen Sinovac aşısının etkinlik düzeyi ile ilgili spekülasyonlara bu akşam düzenlediği bir basın toplantısıyla yanıt verdi. Bakanlığın %91, Endonezya'nın %67, Brezilya'nın %50 olarak açıkladığı Sinovac'ın etkinliğiyle ilgili kamuoyundaki tartışmaları şaşkınlıkla izlediğini belirten Bakan Koca, şunları kaydetti:

""Vay efendim aşı yüzde kaç etkiliymiş, yok faydalı mıymış zararlı mıymış. İçinde çip mi varmış, böcek mi varmış. Ya arkadaş hangi aşı? Ortalık aşıdan geçilmiyor da benim mi haberim yok? Diyelim ki %100 etkili. E hadi yarın gidin yaptırın o zaman. Bir durun ya, hele ortada bir aşı olsun da ondan sonra tartışırsınız ne tartışacaksanız. Bu afedersiniz doğmamış çocuğa etkinlik biçmektir. Lütfen herkes kendine gelsin...""

Sinovac aşısından 83 milyonluk ülke için 3 milyon doz siparşi edildiğini, onun ne kadarının gelip gelmediğinin de hala belli olmadığını hatırlatan Bakan Koca, ""İçinizden şu an için en iyi ihtimalle 1.5 milyon kişiyi ilgilendiren bir konu bu. Geri kalanlarınıza yetecek kadar aşıyı biz getirene kadar zaten ortada virüs diye bir şeyin kalmama ihtimali de oldukça fazla"" diyerek vatandaşları kendilerini uzun bir süre daha ilgilendirmeyecek aşı konusuyla ilgili daha fazla kafa yormamaya davet etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=386368
ZT0515,"Gizem Canay(22), Kişisel Bilgilerini Korumak İçin WhatsApp'ı Kapattığını Instagram ve Facebook Hesaplarından Duyurdu. Evet...","WhatsApp'ın yeni kullanıcı sözleşmesiyle ilgili tartışmaların ardından başlayan ''WhatsApp'ı kapatıyoruz'' kampanyası, Gizem Canay(22)'nin de katılımıyla büyüyerek devam ediyor. Akşam saatlerinde Instagram story'sinden yaptığı açıklamayla kişisel verilerini korumak için WhatsApp'ı kapattığını 204 takipçisine duyuran Canay, uzun zamandır pek kullanmadığı Facebook hesabından da bir post paylaşarak aldığı kararı akrabalarıyla paylaştı.

Gün içerisinde yaptığı sporu, yediği yemeği, izlediği diziyi, annesiyle mutfaktaki muhabbetlerini, DM'den yürüyenlerin mesajlarını ve kankalarıyla yazışmalarından inanılmaz komik diyalogların ekran görüntülerini içeren 6 story atan Canay, 7. story'sinde ise WhatsApp'ı kapatma kararını Mark Zuckerberg'li bir caps'le birlikte paylaştı. Canay, story'lerinde bundan böyle WhatsApp yazışmalarından ekran görüntüleri paylaşamayacak olmanın içini bir miktar burktuğunu belirtirken, yine de kişisel verilerini korumanın şu an her şeyden daha önemli olduğunu ifade etti.

Bir sonraki story'sinde Rusya kontrolünde bulunan Telegram'ı mı, bir heves indirip 3 gün sonra telefondaki varlığını unutacağı Signal'i mi yoksa yönetim kurulunun tamamı AKP'lilerden oluşan Turkcell'in mesajlaşma uygulamasını mı kullanması gerektiğini yine takipçilerine soran Canay'ın kararını önümüzdeki saatlerde netleştirmesi beklenirken, genç kızın en fazla 1 hafta kullanacağı yeni mesajlaşma uygulaması cep telefonunda bulunan ve bütün dosyalarına ve kontak bilgilerine erişim hakkı bulunan 30 kadar diğer uygulama tarafından da merakla takip ediliyor.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=386222
ZT0516,''Berat Albayrak Nerede?'' Sorusu Yanıt Buldu...,"Kasım ayında istifa etmesinin ardından bir daha kendisinden haber alınmayan eski Hazine ve Maliye Bakanı Berat Albayrak ile ilgili esrar perdesi, bu akşam başlayan Survivor 2021'le birlikte aralandı. Haftalar süren meraklı bekleyişin ardından Survivor Ünlüler kadrosunda tekrar ortaya çıkan Albayrak, yarışma için iddialı mesajlar verdi.

Kısa tanıtım konuşmasında, istifasının hemen ardından Acun Medya'dan gelen teklifi biraz uzaklaşmak ve kafa dağıtmak için bir fırsat olarak gördüğünü belirten eski Hazine ve Maliye Bakanı, gözlerden uzak bir şekilde yoğun bir antrenman temposuyla yarışmaya hazırlandığını ifade etti.

Ekranda oldukça fit bir görüntü çizen Albayrak, ünlüler takımıyla birlikte bu kez başarıyı yakalayacaklarından emin olduğunu söyleyerek, sevenleri için ""bakın burası çok önemli, kaslar nasıl olmuş ama?"" espriyi yapmayı da ihmal etmedi. Konuşmasına ""Şubat Ocak'tan, Mart Şubat'tan iyi olacak ve ödülü Allah'ın izniyle biz alacağız"" diyerek son veren Albayrak, takım arkadaşları arasında tedirginliğe neden olurken, haber yayına hazırlandığı sırada ünlüler takımı ilk günü hezimetle kapatma yolunda emin adımlarla ilerliyordu.

Öte yandan Berat Albayrak'ın Dominik Adası'nda olduğunun ortaya çıkması piyasalar tarafından olumlu bir gelişme olarak algılandı. ABD Doları, 15 kuruşluk düşüşle 7.23 TL seviyesine gerilerken, Albayrak'ın en az 6 ay Survivor'dan elenmemesi için Acun Ilıcalı'yla temaslara başlandığı açıklandı.

(delisoru Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=386140
ZT0517,"Neye Elini Atsa Zarar Edenler Derneği, 2021 Yılı Favori Yatırım Araçları Listesini Açıkladı...","Neye Elini Atsa Zarar Edenler Derneği (NEYZE), yıllık geleneksel ''Favori Yatırım Araçlarımız'' listesini yayınladı. Listenin başında bu yıl altın yer alırken, borsa ve gayrimenkul de 2021'de kaybetmek için gözde yatırım araçları olarak yerlerini aldılar...

Dernek Başkanı İsmail Aydurcu, 7 milyonu aşan üyesiyle Türkiye'nin en büyük sivil toplum kuruluşlarından biri olan Neye Elini Atsa Zarar Edenler Derneği (NEYZE)'nin her yıl merakla beklenen listesini açıklamak üzere akşam saatlerinde kameraların karşısındaydı.

Sözlerine ""Her dönem en kötü yatırım aracını bulma yoluna baş koymuş, uğradığı maddi-manevi kayıplara rağmen yolundan dönmemiş kardeşlerimizi selamlıyorum."" diyerek başlayan Aydurcu, özellikle 2020 yılında yıkılmaz kale, güvenli liman olarak bilinen Altın'dan da zarar etmeyi başaran NEYZE üyelerinin özel bir teşekkürü hak ettiğini belirtti.

Kısa açılış konuşmasının ardından 2021 yılı için derneğin favori yatırım araçlarını açıklayan tecrübeli Başkan'ın basın toplantısından öne çıkan notlarsa şöyle:

1. Altın: Geçtiğimiz yılın son çeyreğinde yaptığı sürprizi 2021'in ilk yarısında da sürdürmeye kararlı olan Altın, bu yıl da farklı bir şeyden zarar edeyim diyenlerin gözdesi olacak...

2. Borsa: Her dönem yanlış ata oynayanların favorisi olan borsa 2021'de de iddialı. Aldığı hisseyi düşüren, sattığı hisseyi yükselten dernek üyeleri, trader'lar tarafından bu yıl da yakından takip edilecek gibi görünüyor.

3. Kriptopara: Son yıllarda derneğin gözde yatırım araçlarından. Almayıp zarar etme, Satmayıp zarar etme, yanlış zamanda yanlış coin'i alıp dibi görme gibi farklı opsiyonlar sunan kripto paralar, oturduğun yerde sadece bir kaç tıklamayla zarar etme imkanıyla da konforlu bir batış vaat ediyor.

4. Gayrımenkul: Bankaların kredi musluklarını kısması yüzünden bu yıl biraz gerilere düşmesi beklense de, dernek üyeleri 2021'de bir kaç sene sonra dolar üzerinden yarı fiyatı bile etmeyecek gayrımenkullere yatırım yapmaya devam edecekler.

5. 2. el otomobil: Geçtiğimiz yıl sıradışı bir şekilde kar ettirmesinin ardından aynısının 2021'de de tekrarlanacağını ümit eden dernek üyelerinin bir diğer favori yatırım aracı. Ocak söndürme potansiyeli oldukça yüksek.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=386137
ZT0518,"Dışişleri Bakanlığı, ABD Kongresi'nde Kısa Bir Süre de Olsa Kontrolü Ele Geçiren Bizon Kafalı Göstericiye Ulaşmaya Çalışıyor: ''Bizim bi Halkbank olayı vardı...''","ABD'de seçim sonuçlarını kabul etmeyen Trump yanlısı göstericilerin dün kongre binasını basmasının yankıları sürerken, Dışişleri Bakanlığı kısa bir süreliğine de olsa kontrolü ele geçiren göstericilere yönelik bir mesaj yayınladı.

Olayların endişeyle takip edildiğinin bir kez daha altı çizilen açıklamada, ""Tabii bunlar yanlış işler. Demokrasilerde böyle şeyler olmaması gerekir o ayrı ama ABD'nin iç işleri kendisini ilgilendirir. Biz o sırada muhatabımız kim ona bakarız."" denirken, kongreyi ele geçiren göstericilerin Türkiye-ABD ilişkilerinde beyaz bir sayfa için fırsat olabileceğine dikkat çekildi.

Konuyla ilgili olarak konuşan Türkiye'nin Washington Büyükelçisi Serdar Kılıç da olaylarda özellikle öne çıkan bizon kafalı göstericiye ulaşma yönünde çabaların sürdüğünü belirtirek, ""İsmini henüz öğrenemedik ama çevredekilerin kendisine olan tavırlarından sanki liderleri oymuş gibi duruyordu. Eğer öyleyse kendisinden en kısa sürede bize ulaşmasını rica ediyorum. Konuşmamız gereken önemli konular var"" ifadelerine yer verdi.

Önümüzdeki aylarda gündeme gelmesi beklenen Halkbank ve S-400 yaptırımları konusunda bizon kafalı göstericiyle bir orta yol bulunabileceğini belirten Büyükelçi Kılıç, ""Bir Trump kadar olmasa da kendisi de makul ve anlaşabileceğimiz bir insana benziyordu. Heybetiyle de o makama gerçekten çok yakışmıştı. Görev süresinin bu kadar kısa olması üzücü ama yine de o hengamede belki bizim dosyalara da bakma şansı bulmuştur."" derken, yaptırımlar konusunu Joe Biden göreve başlamadan bir an önce görüşmek istediklerini de sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=386093
ZT0519,Piyasalarda Bugün: Yılbaşından Kalan 4 Kutu Bira Günü %17'lik Yükselişle Kapadı...,"Yeni yılın ilk zammının geleneksel şekilde alkollü içkilere gelmesinin ardından yılbaşından kalan içkiler bir kez daha en iyi prim getiren yatırım araçları arasında yerini aldı.

2021'e %17'lik yükselişle başlayan buzdolabındaki 4 kutu bira ve yarım şişe vodka, bitcoin'le birlikte şu ana dek en yüksek getiriyi sağlayan yatırım araçları olurken, bira yatırımcılar için bu yıl da güvenli liman olma özelliğini koruyacağının sinyallerini verdi. Yatırım uzmanları da biraların tüketilmemesi durumunda önümüzdeki 3 ile 6 ay içerisinde minimum %50 getiri ihtimalinin oldukça yüksek olduğuna dikkat çekiyorlar.

Olası bir erken seçim ihtimali nedeniyle hükümetin en az 6 ay sigaraya kayda değer bir zam yapmasını beklemediklerini belirten uzmanlar, kısa vadeli yatırımlar için bu enstrümandan uzak durulmasını tavsiye ederlerken, uzun vadede (6-12 ay) en yüksek prim getirecek emtiaların ise sigarayla birlikte yine rakı ve viski olacağını işaret ediyorlar.

(ampermetre Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=385963
ZT0520,A Haber'den Memur Maaşları Açıklaması: ''Gönlümüzden geçen rakamları yazdık. İnşallah 1-2 seneye gerçek de olacaktır...'',"Memur maaşlarına yapılan %7'lik zammın ardından haberde duyurduğu uydurma yeni maaş rakamlarıyla tepki çeken A Haber'den konuyla ilgili açıklama geldi. Kanaldan yapılan açıklamada, haberde yer alan memur maaşlarının temsili olarak verildiği ve A Haber yönetiminin gönlünden geçen rakamlar olduğu belirtilirken, ""Biz isteriz ki memurlar ve emekliler bu maaşları hatta daha da fazlasını alsınlar. İnşallah bir gün o da olur"" ifadelerine yer verildi.

Gerçek memur maaşlarından ortalama 1000 TL daha fazla olan A Haber memur maaşlarının bir temenni olarak okunması gerektiği belirtilen açıklama şöyle devam etti:

""İnanıyoruz ki önümüzdeki sene, hadi bilemediniz en geç 2023'te memurlar zaten bu maaşları alacaklardır. Zaten dikkat edilirse haberde de yeni maaşlar deniyor, 2021 maaşları şeklinde bir ifade kesinlikle yok. Bir gün inşallah bu maaşlar gerçek olduğunda şimdi bizi yalancılıkla itham edenlerin yüzlerini görmek isteriz. Eğer halkı olacaklar konusunda önceden bilgilendirmek suçsa o zaman biz suçluyuz. Buna rağmen kanalımıza yapılan bilinçli saldırıların hesabını yargı önünde soracağımızı da şimdiden ifade etmek isteriz. Kamuoyuna saygılarımızla...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=385925
ZT0521,"Türkiye Varlık Fonu, Milli Piyango Yılbaşı Çekilişine İtiraz Edecek...","Basın açıklaması yapan TVF yönetimi, ""Buram buram şaibeli kokan yılbaşı çekilişine itiraz edeceğiz, hukukçularımız başvuru için hazırlanıyorlar. Yok böyle bir şans, o çeyrek biletten birinin vatandaşa satılmış olması ihtimali 42.000.000'da birdir. İmkansız yakın yani. Esasen bütün ikramiyenin fonumuza kalması gerekiyordu. Anlaşılan çekilişte birşey oldu, yani hiçbir şey olmadı ise bile birşeyler oldu"" dedi. Milli Piyango İdaresi özelleştikten sonra, çekiliş makinelerinin tüplü hale getirilmesi tartışmalra yol açmıştı.

(rumblufish Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=385864
ZT0522,"EPDK, Mevsim Normallerinin Üzerinde Seyreden Hava Sıcaklıklarının Ocak'tan İtibaren Faturalara ''Küresel Isınma Hizmet Bedeli'' Olarak Yansıtılacağını Açıkladı...","Ocak ayına gelinmesine rağmen halen hava sıcaklıklarının 14-15 derecelerde gezinmesi Enerji Piyasası Düzenleme Kurumu'nu harekete geçirdi. EPDK, doğalgaz ve elektrik faturalarına eklenecek 'Küresel ısınma hizmet bedeli' ile oluşan gelir kaybını telafi etmeye çalışacak.

Faturalar mevsim normallerine çekilecek

EPDK'dan yapılan açıklamada, normalde en geç Kasım ayı ortasında doğalgaz ve elektrik kullanarak ısınmaya başlamaları gereken vatandaşların halen neredeyse bedavaya ısındığına dikkat çekildi. Anormal mevsim koşullarının hükümetin gelir beklentilerine de olumsuz yansıyarak bütçe dengesini bozduğu belirtilen açıklamada, yeni yılla birlikte elektrik ve doğalgaz faturalarının tekrar mevsim normallerine çekilmesi için gereken önlemlerin alınacağı ifade edildi.

Uygulamayla birlikte elektrik faturalarına 160 TL, doğalgaz faturalarına ise 240 TL tutarında ek ödeme şeklinde yansıyacak olan 'Küresel Isınma Hizmet Bedeli', Mart ayı sonuna kadar sıcaklığın mevsim normallerinin üzerinde seyredeceği her ay için tüketicilerden tahsil edilecek. Sıcaklığın mevsim normallerine düşmesi durumunda ise uygulamaya ara verilecek.

Konuyla ilgili olarak basının sorularını yanıtlayan EPDK Yönetim Kurulu üyesi Yavuz Barenler, küresel ısınmanın devlete bir maliyeti olduğuna dikkat çekerek, vatandaşların bu şekilde ücretsiz olarak ısınmasının ekonomi üzerinde ciddi bir yük oluşturduğunu dile getirdi.

""Küresel ısınma su yakmıyor""

""Şimdi bu küresel ısınma dediğimiz şey öyle kendiliğinden olmuyor. Belli bir karbonmonoksit salınımının olması lazım ki atmosfer ısınsın. Peki o salınım neyle oluyor? İşte arabalardan çıkan egzoz gazıyla, fabrikalardan çıkan dumanlarla falan oluyor. O dumanların çıkması için de petrol başta olmak üzere karbon bazlı yakıt yakmak lazım. O yakıtı da biz dışardından dövizle alıyoruz. Velhasıl, su yakmıyor bu küresel ısınma"" diyen EPDK yetkilisi, enerjide dışa bağımlı bir ülke olan Türkiye'nin küreyi ısıtabilmek için her yıl bütçeden milyarlarca dolar harcadığını belirtti.

""Oo ne güzel havalar sıcak gidiyor, bu ay az fatura ödiycem"" şeklindeki düşüncenin yanıltıcı olduğunu vurgulayan Barenler, ""Bu, açık konuşucam, kaçak küresel ısınma kullanmak demektir. Kaçak elektrikten, doğalgazdan hiçbir farkı yoktur. Biz buna müsade etmeyiz."" sözleriyle de uygulamadan kesinlikle geri adım atılmayacağını ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=385848
ZT0523,"Yılbaşını Evde İbo Şov İzleyip Mandalina Soyarak Geçiren Türkiye, 1996'ya Girmiş Olmayı Umuyor...","Koronavirüs yasakları nedeniyle yılbaşını evde mandalina ve çerez eşliğinde İbo Şov izleyerek geçiren Türkiye, bu sabah güne 1996'ya uyanmış olma umuduyla başladı. Yeni yıla oldukça iyi bir başlangıç yapıldığı konusunda hemfikir olan vatandaşlar, herkesin ilk günkü kararlı ve disiplinli tavrını koruması halinde 1996'ya dönüşün hiç de imkansız olmadığına dair inançlarını halen koruyorlar.

İbo Şov'da yer alan kadro her ne kadar birazdan son nefeslerini verecek gibi dursalar da, Türkiye'nin nispeten daha az ümitsiz ve bariz daha neşeli olduğu bir döneme dönüş için yeterince güçlü bir sinyal verirken, gözler Cumartesi günkü Televole'yle birlikte pazar akşamı Star'da yayınlanacak Bizimkiler dizisi ve Parliament Pazar Gecesi Sineması'na çevrilmiş durumda.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=385789
ZT0524,2021'e Giren Avustralya'dan Mesaj: ''Aynı bokun laciverdi...'',"Yılın son gününde tüm dünyayı yeni yılın ve nihayet 2020'den kurtulamanın heyecanı sararken, 2021'e ilk giren ülkelerden olan Avustralya'dan gelen haberler moralleri bozdu. Yaklaşık 4 saattir 2021 yılında bulunan ülkede henüz gözle görülür bir değişiklik olmadığını belirten Başbakan Scott Morrison, ""Şimdilik hala uçan arabalar ortada yok. Pandemi ya da ekonomik göstergeler başta olmak üzere herhangi bir olumlu bir gelişme de kaydedilmedi. Tabii biraz daha beklemek lazım ama biz yine de baştan herkesi uyaralım"" sözleriyle yeni yıldan beklentilerin düşük tutulması mesajı verdi.

Yılın ilk dakikalarına büyük bir coşku ve yeni umutlarla giren Avurtalyalıların şu an büyük bir hayal kırıklığı yaşadığını belirten Başbakan Morrison, ""Boru değil yani, koskoca yılın son rakamı değişti. Her şeyi bırak o kadar havai fişek patlattık. En azından onların hatırına şimdiye güzel bir şeyler olması lazımdı"" derken, 2021'in 2020'den daha iyi olacağına dair ufak da olsa bir işaret görür görmez bunu da dünya kamuoyuyla paylaşcaklarını ifade etti.

(Oyverelim Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=385713
ZT0525,"Okulu Bitirse de Bitirmese de Aynı Maaşı Alacağını Fark Eden Ceren Yunak(8), Tablette Boşuna Yer İşgal Eden EBA Uygulamasını Kaldırdı","Pandeminin başından beri eğitimini uzaktan sürdüren ilköğretim 2. sınıf öğrencisi Ceren Yunak(8), okulu bitirmesiyle bitirmemesi arasında herhangi bir gelir farkı farkı olmadığını öğrenmesinin ardından tabletindeki EBA uygulamasıyla vedalaştı.

An itibariyle üniversiteyi bitirse bile %50 ihtimalle işsiz kalacağını, iş bulsa da alacağı maaşın asgari ücret seviyesinde olacağına dikkat çeken Yunak, basına yaptığı açıklamada ""Ancak çok başarılı olup yurt dışında kendime bir iş bulursam asgari ücretten farklı bir rakam kazanabiliyor olacağım ki o da istatistiksel olarak 1000'de 1 ihtimal bile değil"" derken, bu kadar düşük bir başarı şansı için önümüzdeki 14 yıl daha ders çalışmanın pek mantıklı görünmediğini ifade etti.

Dersler yerine influencer'lık ya da youtuber'lık kariyerlerine odaklanması halinde önümüzdeki 5-6 yıl içinde kendisi için daha sağlam bir gelecek kurma şansı olduğunu belirten Yunak, ""Okuma yazmaysa onları öğrendim zaten. 4 işlem desen o da tamam gibi. Okul şu an internet paketimi yemek dışında bir işime yaramıyor. Benim artık bir an önce yolumu çizmem lazım."" sözleriyle daha fazla kaybedecek zamanının olmadığını ifade etti.

Ailesi yanında

Küçük Ceren'in kararını desteklediklerini belirten ailesi ise Yunak'ın bir süredir moda ya da pilates influencer'lığı ve gamer'lık arasında kararsız kaldığını ifade etti. Kızlarının oldukça parlak bir zekaya sahip olduğuna dikkat çeken baba Gökhan Sunak, ""Bu yaşta Türkiye'de okumanın herhangi bir anlamı olmadığını fark etmiş olması zaten yeterince şey söylüyor. EBA'yı da bizden yardım almadan kendisi kurmuştu, şimdi de kendisi kaldırıyor. "" derken, kızının bundan sonraki kariyer seçiminde de başarılı olcağına inandığını kaydetti.

""Kendisi şu an gamer'lığa doğru ilerliyor. Tabletinde de zaten sürekli PUBG oynuyor. EBA'yı kaldırınca şimdi daha da hızlanacak inşallah"" diyen anne Özlem Sunak da aslında kendisinin gönlünün instagram'da pilates influencer'lığından yana olduğunu ancak kızının seçimine saygı duyacağını ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=385645
ZT0526,"10001. Şubesini Açan A101: ''101 şube diye yola çıkmıştık, ne ara böyle oldu ki?""","Geçtiğimiz günlerde 10001. şubesini açarak Türkiye’nin en büyük market zinciri ünvanını pekiştiren A101, işlerin ne ara bu noktaya geldiğini anlamaya çalışıyor.

Konuyla ilgili olarak A101’den yapılan açıklamada, 2008 yılında 101 şube hedefiyle yola çıkıldığı belirtilerek “Haliyle ismi de ona uygun olarak seçmiştik. 101. şubeyi açtığımız günkü sevincimizi bile hatırlıyoruz. Ancak çok kısa bir süre boyunca soranlara ‘101 şubemiz var o yüzden ismimiz böyle’ deme fırsatı bulabildik. Sonra ne oldu biz de tam anlamadık. Her şey çok hızlı gelişti” denirken, marketlerin ismini değiştirme gibi bir ihtimalin ise şu aşamada söz konusu olmadığı ifade edildi.

10001. şubenin açılış duyurusu için yapılan basın açıklamasında, “Öncelikle bize olan güvenleriyle bu rekoru mümkün kılan Türkiye’nin dört bir köşesindeki tüm müşterilerimize teşekkür ediyoruz. Siz olmasanız böyle bir sayıyı hayal bile edemezdik. Nitekim marketimizin isminden de anlaşılacağı üzere başta pek hayal etmemiştik de zaten...” İfadeleriyle başarıda en büyük katkının müşterilere ait olduğunun altı çizildi.

“102. şubeyi açarken çok düşündük”

Marketi ilk açmaya karar verdiklerinde A1 isminin gündeme geldiği daha sonra ise “başka şubelerimiz de olabilir” düşüncesiyle A11 isminin öne çıktığı belirtilen açıklama şöyle devam etti:

“En sonunda ‘Ne olur ne olmaz, belki herkes kaliteli ürünleri ucuza almak ister de çok hızlı yayılırız. Bir bakmışsın 100 şubemiz daha olmuş’ düşüncesiyle A101 isminde karar kılınmıştı. Hatta 102. Şubeyi açarken epey düşündük ama baktık ki ‘bizim ilçemize de isteriz, mahallemizde niye hala A101 yok?’ taleplerinin ardı arkası kesilmiyor neyse dedik olan oldu artık. Yine de her yıl ortalama 900’den fazla şube açmayı, Türkiye’nin en ücra köşelerinde bile hizmet vermeyi bekliyorduk desek yalan olur şimdi. Bilsek zaten en başta ismi de ona göre seçerdik belki. Ya da bilmiyoruz, ‘A10001’e gidiyorum’ demek de zor şimdi düşününce. 101 iyi 101…”

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=385598
ZT0527,Ticaret Bakanlığı'ndan Esnafa Destek Müjdesi: ''Milli Piyango size de çıkabilir...'',"Pandemi nedeniyle işleri durma noktasına gelen yaklaşık 2 milyon esnafın beklediği müjdeli haber, bugün Ticaret Bakanı Ruhsar Pekcan'dan geldi. Haftalık basın toplantısında Milli Piyango Yılbaşı Çekilişi'ne değinen Pekcan, istatistiksel olarak büyük ikramiyenin bir esnafa çıkma şansının oldukça yüksek olduğuna dikkat çekti.

Yılbaşı çekilişi için yaklaşık 30 milyon adet Milli Piyango bileti satıldığı bilgisini basın mensuplarıyla paylaşan Bakan Pekcan, ""30 milyonu 2 milyona böldüğümüzde şu an bir esnafımızın 100 milyon TL'lik büyük ikramiyeyi kazanma şansının nerdeyse %6 olduğunu görüyoruz. Nimet Abla dahil kimsenin istatistiksel olarak böyle bir başarı yakalama şansı yok. Valla bu zamanda esnaf olmak varmış..."" sözleriyle beklenen müjdeli haberi verdi.

Büyük ikramiye yanında 1 adet 10 milyon lira, 10 adet 1 milyon lira veren bilet bulunduğunu belirten Pekcan, ""Bunları da hesaba katıp hepsinin çeyrek biletlere çıktığını düşünürsek toplam 48 esnafımızın önünde gerçekten çok güzel bir fırsat var. İçte ve dışta yaşanan tüm olumsuz gelişmelere rağmen esnafımıza böyle imkanlar sunabiliyor olmamız ekonomik olarak da toparlanma sürecinde olduğumuzu göstermesi açısından önemli. Üstelik sadece 25 TL karşılığında..."" diyerek herkese bol şanslar  diledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=385557
ZT0528,"Halkın Güvenini Tekrar Kazanmaya Çalışan Sağlık Bakanı Koca, Çin'den Gelecek 3 Milyon Doz Aşıyı Kameralar Önünde Tek Tek Sayacak...","Açıkladığı koronavirüs istatistikleri tartışmalara konu olan ve pandeminin başındaki inandırıcılığı hızla erezyona uğrayan Sağlık Bakanı Fahrettin Koca, halkın güvenini tekrar kazanmak için iddialı bir hamleye hazırlanıyor.

Özellikle koronavirüs vaka ve vefat sayılarındaki tutarsızlıkların ardından geleceği söylenen Çin aşısının da sürekli olarak ertelenmesiyle kamuoyundaki imajı oldukça yıpranan Bakan Koca, bu akşam düzenlediği basın toplantısında önemli açıklamalarda bulundu.

Halk arasında Çin aşısı olarak bilinen Sinovac'tan ilk etapta sipariş edilen 3 milyon dozun pazartesi günü Türkiye'de olacağını belirten Fahrettin Koca, ""Son anda bir aksilik çıkmazsa bu sefer size yemin ederim aşılar geliyor. Çinli işçilerden biri konteynırlara yüklerken story bile atmış. Buyrun inanmayan baksın"" diyerek söz konusu işçinin sosyal medya hesabından alınan ekran görüntüsünü paylaştı.

""3 günse 3 gün...""

Heyecan yaratan açıklamalarına ""Şimdi siz dışarı yansıtamıyorsunuz ama içinizden soruyorsunuz biliyorum, peki bunların 3 milyon doz olduğunu nereden bilicez sayın Bakanım diyorsunuz. Adımız çıktı ya çünkü bir kere..."" sözleriyle basın mensuplarına sitem ederek devam eden Koca, şunları kaydetti:

""Onun da kolayı var. Şimdi inşallah pazartesi bu aşılar gelince ben direkt hepsini bakanlığa getirmelerini isteyeceğim ve burada yine sizlerle bir araya geleceğiz. Kameralar çalışırken ben kutuları tek tek açıp aşıları 83 milyonun gözleri önünde 1'den başlayıp 3 milyona kadar sayacağım. Artık 3 günse 3 gün 1 haftaysa 1 hafta ne kadar sürerse. Ben buna hazırım. Umarım sizler de televizyon tarihimizin en uzun canlı yayınına hazırsınızdır...""

""Gerçek aşı olduğunu nerden bileceğiz?""

İddialı açıklamalarının ardından gazetecilerin sorularını alan Bakan Koca, ""Peki Sayın Bakanım, şişelerde gerçekten koronavirüs aşısı olup olmadığını nasıl anlıycaz? Yanlış anlamayın hani siz öyle bir şey yaparsınız demiyorum ama bu Çinliler malum biraz çakal olabiliyor. Aliexpress'ten neler sipariş ettik de neler geldi vaktiyle. Şişelere musluk suyunu doldurup yollamış olamazlar mı?"" şeklindeki bir soruya da şöyle yanıt verdi:

""Onu da düşündük. Şimdi o gün aşağı yukarı 100 kadar gazeteci bekliyorum toplantıya. Kutulardan rastgele seçtiğimiz aşılardan 2'şer tanesini sizlere uygulayacağız. Artık şansınıza içinde ne varsa. 2 hafta sonra sizdeki semptomlara göre bize ne yolladıklarını da anlamış olacağız. Bir nevi test grubu olarak düşünün kendinizi. Kutsal bir görev gibi yani. Hepinize şimdiden acil şifalar diliyorum...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=385452
ZT0529,Türkiye Psikologlar Derneği'nden 2020 Raporu: ''Bizce harika bir yıldı...'',"Türkiye Psikologlar Derneği, geride bırakmaya hazırlandığımız 2020 yılına dair raporunu bu akşam yayınladı. Raporda 2020'den 'mesleğin altın yılı' olarak bahsedilirken, dernek üyelerinin neredeyse tamamının hasta sayısı ve ciro rekoru kırdığı belirtildi.

'Bu Meslek Böylesini Görmedi: 2020' başlıklı raporda yaygın kanaatin aksine 2020'nin son derece şanslı ve bereketli bir yıl olduğunun altı çizilirken, 'Sana veda etmek hepimiz için çok zor olacak. Her şey için teşekkürler' ifadelerine yer verildi.

Virüs bulaşacak korkusuyla anksiyete krizi yaşayanından, evde durmaktan kafayı yiyene; işini kaybettiği için depresyona girenden, parasızlıktan sinir hastası olana 7'den 70'e tüm Türkiye'nin psikologlara akın ettiği 2020'de ortalama bir psikoloğun cirosusunu geçtiğimiz yıla göre %120 oranında artırdığı bilgisi de paylaşılan raporda, ""Böyle giderse 2021'den de aynı performansı bekliyoruz ama olmazsa da canı sağolsun. Hiç çalışmasak da bu yıl kazandığımız yeter çok şükür"" sözleriyle önümüzdeki yıl için de değerlendirmelerde bulunuldu.

Raporla ilgili olarak basının sorularını yanıtlayan Dernek Başkanı Mine Aysalı da 2020'nin ""adeta rüya gibi bir yıl"" olduğunu belirterek şunları kaydetti:

""22 yıllık meslek hayatımda böylesini görmedim. Biraz da dizilerin gazıyla ülkede psikoloğa gitmeyen bir tek biz kaldık desem sanırım yanlış olmaz. Zaman zaman danışan görmekten biraz yorulsak da günün sonunda z raporunu alırken geçen tatlı bir yorgunluktu bizimkisi. Kendi adıma tek zorlandığım nokta herkes gibi kaygılı ve mutsuzmuş gibi rol yapmak oldu. O da ayıp olmasın diye yani. Bir falcılar, bir alışveriş siteleri bir de biz, 2020'yi her zaman sevgi ve minnetle anacağız...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=385373
ZT0530,Koronavirüs'te Bu Kez İyi Haber: Mutasyon Geçiren Balyöz Ailesi Fotosentez'le Beslenmeye Başladı...,"Britanya'da Koronavirüs'ün yüzde 70 daha bulaşıcı olduğu saptanan bir mutasyonunun bulunması dünya çapında endişeyle karşılanırken, Türkiye'den gelen bir haber heyecan yarattı. Koronavirüs önlemleri nedeniyle yaklaşık 4 aydır işsiz olduğu öğrenilen Muzaffer Balyöz(37), eşi ve 3 çocuğuyla birlikte mutasyon geçirerek fotosentezle kendi besinlerini üretmeye başladılar.

Tıp dünyasında heyecan yaratan gelişmenin ardından Balyöz ailesinin İstanbul Pendik'teki evi gazetecilerin ve meraklı ziyaretçilerin akınına uğradı. Basına yaptığı açıklamada pandemi öncesinde şef garsonluk yaparak hayatını kazandığını belirten Balyöz, ""İşler durunca patron önce hepimizi ücretsiz izne çıkardı. Sonra da dükkanı tamamen kapattı. Arada ufak tefek başka işler yaptım, hanım da temizliğe gitti ama sonra o işler de kesildi. Mecburen yeme içme işini yavaş yavaş azalttık. Son 3 gündür de dışarıdan sadece su ve güneş ışığı alarak hayatta kalabildiğimizi fark ettik."" derken, yaptıkları şeyin fotosentez olduğunu ise orta okula giden büyük oğlundan öğrendiğini belirtti.

""Sabah hanım hepimizin suyunu veriyor. Öğlene doğru da pencereden kafamızı çıkarıp güneşimizi alıyoruz. Çok şükür başka bir ihtiyacımız yok"" diyen Balyöz, şu an sadece fatura borcu nedeniyle sularının kesilmesinden endişe ettiklerini söyleyerek yetkililerden bu konuda kendilerine destek vermelerini istedi.

Balyöz ailesini incelemek üzere eve gelen Sağlık Bakanlığı yetkilileri ise aileden alınan gen örneklerini inceledikten sonra net bir açıklama yapacaklarını belirttiler. ""Mutasyon olayını bir organizmanın hayatta kalmak için metabolizmasını çevre şartlarına uygun hale getirmesi olarak tanımlarsak evet bu vatandaşlarımız ilk bakışta bunu başarmışlar gibi görünüyor. Kendilerini kutluyorum"" diyen Sağlık Bakanlığı'nda görevli Mikrobiyoloji ve Genetik uzmanı Yavuz Acarlı, söz konusu mutasyonun hangi genlerde gerçekleştiğinin ortaya çıkarılması halinde pandemi nedeniyle mağdur olan milyonlar için önemli bir umut ışığı olabileceğini de sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=385292
ZT0531,Hamza Yerlikaya: ''18 yıl önce diploma mı vardı?'',"Mahkeme kararıyla lise diplomasının sahte olduğu ortaya konan Cumhurbaşkanı Başdanışmanı, Gençlik ve Spor Bakan Yardımcısı, Vakıfbank Yönetim Kurulu Başkan Yardımcısı, eski AKP milletvekili ve eski güreşçi Hamza Yerlikaya’dan konuyla ilgili bir açıklama geldi...

Yaptığı açıklamada 1976'lı doğumlu olduğunu hatırlatan Yerlikaya, ""Maalesef AK Parti öncesine denk gelen gençlik yıllarımda diploma alma şansı bulamamış olmamın bazı çevrelerce istismar konusu haline getirilmesini ibret ve üzüntüyle takip ediyorum. 2002'den önce diploma diye bir şey vardı da ben mi almadım?"" ifadelerine yer verdi.

Türkiye'nin diğer bütün medeniyet unsurlarıyla birlikte, ilk öğrenim, lise, üniversite, kağıt, matbaa ve diploma kavramlarıyla da AK Parti sayesinde tanıştığına dikkat çeken başarılı güreşçi, danışman, bakan yardımcısı ve bankacı, sert açıklamalarına şöyle devam etti:

""O gün kağıt basıp da bana basit bir diplomayı bile veremeyen Türkiye'den bugün 4 ayrı makam ve maaş verebilen bir Türkiye'ye gelmemizi çekemeyen dış mihraklar ve onların içerideki uzantıları bir kez daha kündeye gelmişlerdir. Ülkemizin o dönem içinde bulunduğu imkansızlıklar nedeniyle arkadaşlarla kendi aramızda tamamen amatör bir ruhla bastığımız diplomaya hiç utanmadan sahte demenin ne kadar doğru olduğunu milletimizin vicdanına bırakıyorum. Bize çekilen bu el enselerin hesabı hem minderde hem yargı önünde mutlaka sorulacaktır. Kamuoyuna saygılarımla...""

(Mehmet Yavuz Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=385209
ZT0532,"İlk ''Balon abi ya, girilmez bu işe'' Yorumunu Bitcoin 100 Dolar Seviyesini Aşarken Yapan Taner Alcay, 22.000 Dolar Seviyesi Geçilirken de İstikrarını Bozmadı...","Dün 22.000 dolar seviyesini aşarak tarihi rekorunu kıran Bitcoin dünya genelinde piyasaların en önemli konusu haline gelirken, makine mühendisi Taner Alcay da 38. kez yaptığı “Balon abi ya girilmez bu kripto para işlerine” yorumuyla kendi rekorunu kırdı. Alcay’la dün gece itibariyle tüm ilişkisini keserek Paribu hesabı açan arkadaşı ise duruma tepkili…

İlk kez 2013 yılında Bitcoin’in 100 ABD Doları seviyesini geçmesiyle bu piyasaya ilgi duyan Alcay, yaklaşık 2 dakikalık bir incelemenin ardından Bitcoin’in bir balon olduğuna hüküm vererek “Balon abi ne olduğu belli değil. Girilmez bu işe” cümlesini kurmuştu. Takip eden yıllarda Bitcoin’in değeri 500 Dolar, 1000 Dolar, 2000 Dolar, 5000 Dolar, 10.000 Dolar, 15.000 Dolar, 18.000 Dolar gibi seviyeleri aşarken de tam olarak aynı cümleyi kuran Alcay, istikrarlı duruşunu 22.000 Dolar seviyesi geçilirken de bozmadı.

Alcay’ın 38. “Balon abi bu Bitcoin” cümlesinin muhatabı ise yakın arkadaşı Barış Güneycik oldu. “Buna hiçbir şey söylemeden direkt Whatsapp’tan Bitcoin’in son fiyatını yolladım. Biraz sonra o meşhur yanıtı geldi. Allah’tan uzakta bir yerdeydi de elimden bir kaza çıkmadı. Yanımda olsa oracıkta boğacaktım” sözleriyle o anları anlattı.

Arkadaşı: “Oracıkta boğacaktım…”

Bitcoin muhabbeti ilk çıktığında Alcay’a “Abi 100’er dolarla girelim mi şu işe? Ne dersin?” şeklinde bir teklifte bulunduğunu belirten Güneycik, “O zaman alıp bir kenara atsak şimdi 22.000 dolarımız olmuştu. Bu herifi kaç yıldır tanırım bana 22 dolarlık faydası olmadı” sözleriyle pişmanlığını dile getirdi. Dünkü konuşmanın ardından Alcay’ı whatsapp dahil olmak üzere bütün sosyal medya mecralarından engelleyip derhal telefonuna Paribu uygulamasını indirdiğini de sözlerine ekleyen Güneycik şunları kaydetti:

“Açıkçası ben yine Taner’i dinlemez girerdim Bitcoin’e ama biraz da bu işler çok karmaşıktır falan sandığım için uzak duruyordum. Dün artık canıma tak edince biraz internetten araştırdım, en kolay yolu Paribu’yla yapmakmış. Hakkaten de uygulamayı telefonuma indirmemle kimliğimi doğrulayıp işlem yapmaya başlamam arasında saniyeler var desem yeri. Bitcoin dahil 24 kripto para birimiyle, istersen 10 TL’yle bile 24 saat güvenli alım/satım yapabiliyorsun. İnternet bankacılığı kullanmaktan daha kolay yemin ederim…“

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=385147
ZT0533,1000 TL Yardım Alacağı Öğrenilen Cafe İşletmecisi Alihan Yücep(30)'in Telefonu Dünden Beri Susmuyor: ''Meğer ne çok akrabam varmış...'',"Koronavirüs önlemleri nedeniyle mağdur olan esnafa destek kapsamında dağıtılacak 1000 TL'lik yardım, Ankara'da yaşayan cafe işletmecisi Alihan Yücep(30)'in hayatını değiştirdi.

Devletten yapılacak yardım miktarının dün akşam netleşmesiyle birlikte evde büyük bir sevinç ve coşku olduğunu belirten talihli işletmeci, ""Ben rakamı duyunca havaya zıpladığımı hatırlıyorum. Oradan sonrası yok. Bayılmışım. Eşim sağolsun kolonyayla falan kendime getirdi. Sonra da birbimize sarılıp evde halay çektik. Bugünü çok bekledik, çok çile çektik ama hepsine değdi"" sözleriyle duygularını aktardı.

Önce haberi alan komşuların, sonra da akrabaların ziyarete geldiğini söyleyen Yücep, ""Sağolsunlar hepsi sevincimizi paylaşmaya geldiler. Bazılarının durumu iyi değildi, onlara da yardım sözü verdim. Zaten 'devletten 5 kuruş para gelirse bir fakiri doyuracağım mk' diye adağım vardı"" derken dünden beri telefonlarının da susmadığını ifade etti.

""Memleketten kaç yıldır görüşmediğim akrabalar bile aradı. Bu kadar çok akrabam olduğunu ben de bilmiyordum. Daha para elimize geçmeden böyleyse 1000 TL'yi aldığımızda ne olacak düşünemiyorum"" diyen Yücep, parayı nasıl değerlendireceğiyle ilgili bir soruyu ise şöyle yanıtladı:

""Ona henüz karar vermedim. Şu an her şey çok yeni benim için. Ancak Cumhurbaşkanımızın ricası üzerine kesinlikle dövize yatırmayacağımı buradan ilan etmek istiyorum. 120 Dolar ya da 105 Euro alıp sefasını da sürebilirdim ama ben öyle biri değilim. Parayı görünce de değişeceğimi sanmıyorum...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=385079
ZT0534,"Yılbaşı İçin Kayınvalidesine Davetli Olan Onur Tuday(33), Google'da Araştırmalara Başladı: ''Koronavirüs belirtileri...''","31 Aralık Perşembe günü saat 21.00'den 4 Ocak Pazartesi saat 05.00'e kadar kesintisiz sokağa çıkma yasağı uygulanacağı açıklaması, yılbaşı için kayınvalidesine davetli olan Onur Tuday(33)'ın ocağına ateş düşürdü.

Acı haberi akşam 22 sularında alan Tuday, yılın ilk 4 gününü eşi, 2 çocuğu, kayınvalidesi ve kayınpederi ile aynı evde geçirme ihtimaliyle sarsılırken, eşi Gamze Tuday'dan henüz ""Ya o zaman annemlere söyliym de biz gelmeyelim"" şeklinde bir teklif gelmemesi krizi daha da derinleştirmiş durumda.

Her şeye rağmen umudunu korumaya çalıştığını belirten Tuday, önümüzdeki 15 gün içerisinde kendisinin, eşinin ya da eşinin ailesinden en az bir kişinin koronavirüse yakalanma ihtimali olduğuna dikkat çekerken, 24 aralık tarihine kadar gelişmeleri izleyeceğini ifade etti.

""Bakalım, Allah büyük. Elbet bir mucize olacaktır. Belki onların gözü korkar da çağırmaktan vazgeçerler. Neticede ikisi de 60'a yakın"" diyen Tuday, karşı tarafı sindirmek için gerekirse koronavirüs belirtilerini tek tek bizzat kendi üzerinde göstermekten çekinmeyeceğini de sözlerine ekledi.

Haber yayına hazırlandığı sırada google'da ""Koronavirüs belirtirleri"" araştırmasını sürdüren Tuday, en inandırıcı şekilde canlandırabileceği semptomların listesini 24 Aralık'a kadar netleştirerek B planı için hazırlıklarını tamamlamayı hedefliyor.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=385045
ZT0535,"Hükümetten Esnafa Kira Desteği Müjdesi: ''İhtarnamesiydi, mahkemesiydi derken 1 sene kira ödemeden oturabiliyorsunuz aslında...''","Yüz binlerce esnafın heyecanla beklediği pandemi sürecinde kira desteği ile ilgili ayrıntılar netleşmeye başladı. Konuyla ilgili olarak Ticaret Bakanlığı'ndan yapılan açıklamada, Türkiye'de ev sahibi - kiracı anlaşmazlıklarında yasaların çoğunlukla kiracılardan yana olduğu vurgulandı.

Kiralarını ödemekte zorlanan esnafın, mal sahibinden ihtarname gelmesinden itibaren 30 gün daha dükkanı işletme hakkı bulunduğuna, bu süre içinde ihtarnameye itiraz etmesi halinde ise olayın yargıya taşınacağına dikkat çekilen açıklamada, ""O mahkeme normalde en az 6 ay sürer zaten. Şimdi bir de pandemi yüzünden davalar daha da uzun sürüyor. Kafadan 1 sene diyin siz ona"" denirken, kira meselesinde o kadar da kafaya takılacak bir durum olmadığı ifade edildi.

Açıklamada, esnafın 5-6 ay dişini sıkması durumunda piyasaların zaten normale dönmeye başlayacağı belirtilirken, ""İnşallah yaza doğru tekrar para kazanmaya başladığınızda mal sahibinizle oturur konuşursunuz. Zaten şu piyasada dükkanına yeni kiracı bulması da pek mümkün olmayacağı için sizinle anlaşma yoluna gidecektir. Biriken borcunuzu da artık yavaş yavaş ödersiniz. Yeter ki Allah sağlık sıhhat versin. Gerisi bir şekilde hallolur"" sözleriyle de rahatlatıcı mesajları verildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=384997
ZT0536,"Günlük Programı Müge Anlı, Esra Erol ve Akşamki 3 Saatlik Diziden Oluşan Aslı Kuyar(28), Beyaz Yakalı Olarak Girdiği Pandemiden Annesi Olarak Çıkmaya Hazırlanıyor...","Son 3 aydır günlük rutini Esra Erol, Müge Anlı, akşam biraz MasterChef ve Fox Haber daha sonra da gece 12'ye kadar o sırada takip ettiği yerli diziden oluşan Aslı Kuyar(28), pandemi sayesinde annesine dönüşme sürecini çok kısa bir sürede tamamlamayı başardı.

Koronavirüs salgınının başladığı Mart ayında önce home office çalışma düzenine geçen daha sonra da Eylül başında ücretsiz izne ayrılan Kuyar, ""İlk bir kaç ay ben de herkes gibi evde pilates yapıp kinoalı ekmek pişirerek geçirdim. Ekran başındaki vaktimin çoğu da zoom'da, instagram'da ya da netflix'te falan geçiyordu. Sonra ne oldu anlamadım"" derken, tam olarak ne zaman gerçek bir ana akım televizyon tutkununa dönüştüğünü hatırlamadığını ifade etti.

Bir noktada sosyal medyadan sıkılmaya ve bir nebze de olsa iq, konsantrasyon ve dikkat gerektiren dizileri yorucu bulmaya başlamış olabileceğini Kuyar, trajik öyküsünü şu sözlerle aktardı:

""Bir sabah kendimi televizyondan Müge Anlı izlerken buldum. Gerisi de çorap söküğü gibi geldi zaten. Esra Erol, İsmail Küçükkaya, Mesut Yar, Çağla Şikel, Müge Anlı, Kemal Doğulu, Gülşah Saraçoğlu, Danilo Şef, Binnur Kaya, Cansu Dere, Kerem Bursin gibi isimler yıldırım gibi girdi hayatıma. Yıllardır annemi 'Ya bu salak salak şeyleri nasıl izliyorsun? Vaktine yazık' diye uyardığım ne varsa hepsinin bir kaç gün içinde müptelası oldum. Şu an her akşam ayrı bir dizim var. Bir sonraki güne ulaşmak için en büyük motivasyonum, Müge Anlı'da neler olacağını, Doya Doya Moda'da, Masterchef'te kimin eleneceğini öğrenmek. Ayrıca hepsinde de tuttuğum ve nefret ettiğim karakterler var...""

Kuyar, dizi ve programların önemli bir bölümünü annesiyle eş güdüm içerisinde takip ettiğini söylerken, ""Bazen izlerken aynı anda yazışıp programın kritiğini yapıyoruz bazen de kaçırdığım yer olursa falan ona soruyorum. Resmen tamamıyla ortak bir dünyamız var artık. Ha bir de tüm bunların yanında evde oturmaktan 6 kilo aldım. Basen ve bel ölçüsü itibariyle de giderek yakınlaştığımızı hissediyorum. Meğer anneme dönüşmek için tek ihtiyacım olan şey eve yeterince uzun bir süre tıkılmakmış"" sözleriyle de yaşadığı aydınlanmayı aktardı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=384896
ZT0537,Yeme-İçme Masraflarını da Faturalara Ekleyen Elektrik Dağıtım Şirketlerinden Vatandaşlara Büyük Kolaylık: ''Faturanın o kısmını ödeyemeyenler bulaşığa yardım edebilir...'',"Elektrik dağıtım şirketlerinin temsil, ağırlama ve seyahat gibi giderlerinin önümüzdeki 5 yıl boyunca faturalara eklenmesi yönünde alınan karara tepkiler sürerken, kamuoyunu rahatlatan açıklama EPDK'dan geldi.

Resmi Gazete'de yayınlanan tebliğe göre elektrik dağıtım ve tedarik şirketlerinin yıl içinde yapacağı dernek aidat giderleriyle temsil ve ağırlama giderleri ve ilan giderleri elektrik faturalarına yüklenecek. Bu giderlerin yanı sıra şirketlerin yapacağı denetim, danışmanlık ve müşavirlik giderleri, dava, mahkeme, avukatlık, icra ve arabuluculuk giderleri, noter harcamaları gibi işletme giderleri de yüzde 7 artırılarak yine fatura hesabına dahil edilecek.

""Paranız yabancıya gitmiyor""

Konunun gündeme gelmesiyle birlikte gün boyu sosyal medyada yükselen tepkilere yanıt ise Enerji Piyasası Düzenleme Kurumu (EPDK)'dan geldi. Konuyla ilgili olarak EPDK'dan yapılan açıklamada, elektrik faturalarına eklenecek yeme-içme ve diğer enerji dağıtımıyla alakasız kalemlerin Cengiz-Kolin-Limak-Kalyon başta olmak üzere kamuoyunun yakından tanıdığı bir grup holdinge gideceğinin altı çizilirken, ""Bunlar yabancı değil, zaten yıllardır hep birlikte doyurmaya çalıştığınız insanlar. Bu parayı elektrik faturasından almasalar başka yerden alırlar nasılsa."" ifadeleriyle çok da sıkıntı edilecek bir durum olmadığının altı çizildi.

""Dileyen bulaşık yıkamak, dileyen evine yatıya misafir almak suretiyle...""

Açıklamada ayrıca elektrik faturalarının bu bölümüyle ilgili olarak vatandaşlara kolaylık sağlayacak düzenlemeler yapılacağı da belirtilerek şu ifadelere yer verildi:

""Ülkemizin içinden geçtiği zor ekonomik koşullarda bir çok vatandaşımızın mevcut faturaları bile ödemekte zorlandığı hepimizin malumudur. Bu doğrultuda enerji dağıtım şirketleriyle yapılan görüşmelerde, en azından pandemi süresi boyunca yeme-içme ve konaklamayla ilgili olarak yapılacak ödemelerin nakit para yerine hizmetle yapılabilmesi hususunda mutabakata varılmıştır.

Bu doğrultuda, vatandaşlarımız dilerlerse faturanın bir kısmını enerji dağıtım şirketlerince yenilen yemeklerin bulaşığını yıkamak suretiyle de ödeme imkanına sahip olacaklardır. Mesela bir restorana gidersiniz de ücrete paranız çıkışmaz ya, onun gibi düşünün. Aynı şekilde vatandaşlarımız konaklamayla ilgili ücreti de, şirket yetkililerine ve ağırladıkları misafirlerine evlerini açmak suretiyle ödeyebileceklerdir. Sabah kahvaltısının da dahil olacağı şekilde bir gece konaklama ücreti faturadan düşülerek ödemede kolaylık sağlanacaktır. Kamuoyuna saygılarımızla...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=384814
ZT0538,Asgari Ücret Tespit Komisyonu ''Ücreti buldunuz da asgarisi kaldı'' Gündemiyle Toplandı...,"2021 asgari ücret zammını belirlemek için bugün ilk kez toplanan Asgari Ücret Tespit Komisyonu'dan milyonları yakından ilgilendiren açıklamalar geldi. Toplantı sonrası basının sorularını yanıtlayan Aile, Çalışma ve Sosyal Hizmetler Bakanı Zehra Zümrüt Selçuk, asgari ücretle çalışanlarının önemli bir bölümünün şu an ya ücretsiz izin desteği ya da kısa çalışma ödeneği ile hayatlarını sürdürdüğünü hatırlattı.

""Maalesef pandemi nedeniyle böyle bir durum oluştu. Önümüzdeki yıl için de bir şey değişecek gibi görünüyor desem yalan olur. Açıkçası bu sene komisyon toplanmasa da olurdu ama adet yerini bulsun diye oturduk konuştuk biz yine."" diyen Bakan Selçuk, çalışanların asgari ücret yerine kısa çalışma ödeneği ve ücretsiz izin desteğindeki artışı merak etmelerinin daha yerinde olacağını kaydetti.

Basın toplantısına katılan Türkiye İşverenler Sendikası Temsilcisi Süleyman Buğurlar da geçmiş yılların aksine bu kez pek öyle pazarlık falan etmek niyetinde olmadıklarını ifade etti. ""İçeride sayın Bakan'a da aynısını söyledim. Valla isterseniz 5000 TL yapalım asgari ücreti. Bize farketmez yani. Vatandaşlarımız iş verecek birilerini bulabililerse alsınlar o maaşı. Tutan yok"" diyen Buğurlar, 2021'i de batmadan tamamlayacak bir avuç iş yeri ve çalışanları için komisyon toplamanın vakit kaybı olduğuna işaret etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=384736
ZT0539,Rapor: İkinci Karantina İlkinin Daha Fakir ve Bezgin Versiyonu...,"Koronavirüs 2. dalga önemleri çerçevesinde aylar sonra yine hafta sonunu sokağa çıkma yasağıyla geçiren Türkiye, Mart ayında ilk karantinadaki acemilikleri geride bırakmış bir görüntü çizdi...

Bu kez kimsenin canlı yayın açmadığı, ekmek yapma ya da pilates story'si paylaşmadığı 2 günlük sokağa çıkma yasağı boyunca ilk seferdeki ""motivasyonumu yüksek tutayım, hazır evdeyken kendimi geliştireyim, dil mil öğreneyim"" gibi olmayacak heveslerin peşinde koşmayan vatandaşlar, vakitlerini MasterChef, İbo Show ve internetten 2 sezon dizi izleyerek geçirip hayattan bezmiş bir şekilde pazartesinin gelmesini beklediler.

Geçtiğimiz Mart-Nisan döneminde halen bir işi olduğunu belirten Fatih Türekçi(33), ""Biraz onun gazıyla biraz da heralde ilk kez böyle bir şey yaşadığım için herkes gibi ben de karantinanın tadını çıkarayım gibi bir kafaya girmiştim. Hayatımda ilk kez su böreği yapıp gururla instagram'da paylaşmıştım. Bir ara 3 gün boyunca evde spor bile yaptım. Nasıl bir kafaya girmişsem artık"" derken, geriye dönüp baktığında o heyecanı çocukça bulduğunu da sözlerine ekledi.

Nispeten daha az sürünüyor olmasının da etkisiyle o dönem hayata tutunmaya çalışmak gibi bir çabasının olduğunu söyleyen Mine Gelenbey(25) de 2. dalga karantinayı kanepesinde laptop'tan dizi izleyerek geçiren isimlerden. ""Kinoalı ekmek yapıp pilates videoları falan çekiyordum ya. O neyin neşesiyse artık, Allah beni kahretmesin"" diyen Gelenbey, 2 ay önce maddi nedenlerle evini kapatıp memlekete ailesinin yanına döndüğünü belirterek, parasızlık ve Yozgat gibi nedenlerle zaten bir süredir sokakla pek bir ilgisinin bulunmadığını ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=384703
ZT0540,Hazine ve Maliye Bakanlığı'ndan Rahatlatan Açıklama: ''Aşılarda çip falan yok. Olsa TRT bandrol ücreti alırdık...'',"Koronavirüs'le ilgili komplo teorileri arasında yer alan ''aşılara çip koyup bizi kontrol edecekler'' iddialarına Hazine ve Maliye Bakanlığı'ndan yalanlama geldi.

Özellikle ''Facebook dayıları'' olarak bilinen 50 yaş üstü sosyal medya kullanıcıları ve ''genel, bildiğin geri zekalılar'' olarak bilinen 18 yaş altı Youtube ergenleri arasında oldukça fazla sayıda destekçisi bulunan ''Koronavirüs'ü Bill Gates çıkardı. Şimdi de aşılara çip koyarak beynimizi ele geçirecek'' şeklindeki iddiaların titizlikle araştırıldığını belirten Bakanlık, yapılan incelemelerde böyle bir bulguya rastlanmadığını açıkladı.

""İddialar gündeme geldiğinde gerçekten heyecanlandık. Çünkü nerden baksanız bu salgın bitene kadar en az 100 milyon aşı almamız gerekiyor. Her aşıda çip olsa, bu ciddi bir TRT bandrol ücreti anlamına gelir. Artı çipin dışarı sinyal gönderip alması gibi bir durum varsa bir de işin içine %15 Özel İletişim Vergisi girer"" diyen Hazine ve Maliye Bakanlığı Müsteşarı Nihat Söyermez, şu an piyasada bulunan tüm Covid-19 aşılarının altını üstüne getirmelerine rağmen henüz böyle bir çipe rastlamadıklarını üzülerek ifade etti.

Bakanlık'tan yapılan resmi açıklama aşı karşıtları tarafından şüpheyle karşılanırken, ''Küresel elitlerin piyonları hükümete kadar sızmış. Bill Gates kaç para yedirdi bu şerefsize Allah bilir"" yanlıları ile ''Müsteşarın günahını almayın. Aşıyı olduysa çip beynini ele geçirmiştir bile. Garibana istediklerini söyletiyorlar"" yanlıları arasında sosyal medyada sert tartışmalar yaşanıyor.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=384638
ZT0541,Geleneksel Hafta Sonu Sokağa Çıkma Yasağı Öncesi ''Lan 2 poşet şey nasıl 300 Lira tuttu?'' Şenlikleri Tüm Yurtta Coşkuyla Kutlanıyor...,"Artık gelenekselleşen hafta sonu sokağa çıkma yasağı öncesi histerik bir halde markete dalıp kasada aldıklarının fiyatına şaşırma şenlikleri yine coşkulu kutlamalara sahne oldu. Yurt genelinde yaklaşık 50.000 markette eş zamanlı olarak kutlanan şenliklerde vatandaşlar bir yandan karşılıklı covid-19 değiş tokuşu yaparlarken bir yandan da aldıkları 8-10 parça şeyin nasıl o kadar tuttuğuna bir kez daha doyasıya şaşırma fırsatı buldular.

Market çıkışından yaptığı açıklamada, ""Kasada toplam tutarı öğrendikten sonra afallamak, elimdeki fişe bakıp tek tek fiyatları toplayıp bir yanlışlık olmadığını fark ettikten sonra bir kez daha afallamak benim için adeta bir bağımlılık oldu"" diyen Bilge Ürcek(28), Mart ayında ilk sokağa çıkma yasağından bu yana festivalin düzenli katılımcısı olduğunu belirtti.

Fırın ve marketlerin hafta sonu da açık olacağını bilmesine rağmen ""sokağa çıkma yasağı"" sözcüğünü duyduğu an beyninde ""evde çoluk çocuk açlıktan duvarları kemiricez!"" alarmının ötmeye başladığını söyleyen Nihat Yaraban(48) da şenliklerin bir diğer müdavimi. ""Aslında kolay adapte olan bir yapım var. İlk bir kaç market alışverişinden sonra artık şaşırmayı bırakabilirdim ama 2 poşet şeyin tutarı ilk sokağa çıkma yasağından beri düzenli olarak arttığı için o heyecan asla ölmüyor. Kasiyere 'Yuh! Parayı yesek daha ucuza gelecek' esprisini yapmazsam kendimi o hafta eksik hissediyorum"" diyen Yaraban, parası 4 ekmek, 2 paket makarna, 1 kilo yoğurt ve 1 litre cola almaya yettiği sürece her cuma akşamı market kuyruğunda olmaya devam edeceğini ifade etti.

(Image Credit: Sedat Cenikli)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=384584
ZT0542,Sağlık Bakanlığı'ndan Kritik Uyarı: ''Böyle giderse gerçek vefat sayılarını da vermek zorunda kalabiliriz...'',"Koronavirüs önlemleri çerçevesinde geçtiğimiz ay gerçek vaka sayılarını açıklamaya başlayan Sağlık Bakanlığı, alınan tedbirlerin sonuç vermemesi halinde bu kez gerçek vefat sayılarının da açıklanmaya başlanacağını belirterek vatandaşları uyardı.

Salgının yayılma hızında gözlenen artış ve turizm sezonunun kapanmasıyla birlikte artık Türkiye'nin kısmen de olsa gerçeklerle yüzleşmesinde bir sakınca kalmadığını ifade eden Bakan Fahrettin Koca, ""An itibariyle dünyada en çok vaka görülen 3 ülkeden biri olduğumuz fark edilince belki durumun ciddiyeti daha net anlaşılır dedik ancak maalesef halen bir gevşeklik gözlemiyorum."" diyerek, Türkiye'nin covid-19'la mücadeledeki başarı öyküsüne inanmaya devam etmek isteyen herkesi daha dikkatli olmaya çağırdı.

""Şu an için halen hastanelerimizin durumu ve günlük vefat sayılarıyla ilgili olarak nispeten rahatlatıcı bilgiler paylaşabilecek durumdayız ama bu siz rahatlayın anlamına gelmiyor. Kafanızdan diğer ülkelerle kıyaslayıp oran orantıyla gerçek vefat sayılarını siz bulup ona göre tedbirinizi alın. Matematiğiniz kötüyse çevrenizdeki sağlıkçılarla konuşup onlardan laf almaya çalışın. Bazı şeyleri artık biz söylemeden anlıyor olmanız gerekiyor."" diyen Koca, halen yoğun bakımlarda yer olduğunu, vefat edenlerin çoğunun da bulaşıcı hastalıktan ya da çoklu organ yetmezliğinden falan gittiğini zanneden vatandaşları da akl-ı selime davet etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=384511
ZT0543,''Cuma Akşamı Bana Gelsene Hafta Sonu Takılırız'' 2. Sezon Denemeleri Alfabetik Sıradan Başladı...,"Koronavirüs tedbirleri kapsamında sokağa çıkma yasaklarının geri dönmesiyle birlikte hafta sonu karantinayı birlikte geçirecek partner arayışlarında da 2. sezon start aldı. Hafta içi 21.00-05.00 arası, hafta sonu cuma 21.00'den pazartesi 05.00'e kadar uygulanacak olan sokağa çıkma yasağı evli ve çocuklu çiflterin ocağına bir kez daha ateş düşürürken, açıklama düzenli bir ilişkisi olmayanlar cephesinde yine heyecan yarattı.

Haberi alır almaz ilk iş eline cep telefonunu alıp ""cuma akşamı bana gelsene ya takılırız hafta sonu"" teklifini ciddiye alma potansiyeli bulunan adayları belirlemeye başladığını belirten Taner Ücek(24), bu kez şeytanın bacağını kırmaya kararlı olduğunu ifade etti.

""Aynı hataları tekrarlamak yok""

""İlk sokağa çıkma yasağı biraz acemiliğime gelmişti."" sözleriyle geçtiğimiz nisan ve mayıs aylarında yaşadığı hezimetten dersler çıkardığını söyleyen Ücek, aynı hataları tekrarlamayacağını belirterek şöyle devam etti:

""Geriye dönüp bakınca yanlış isimlerde ısrar etmek, hedef kitleyi dar tutmak, konuya direkt seks imasından girip abazanlığı aşırı belli etmek gibi basit yanlışlar yaptığımı görüp kendime kızıyorum. 'Ben bununla 2 gün evde yalnız kalmaya dayanabilir miyim?' falan gibi saçma hesaplara girerek kendimi lüzümsuzca sınırlamıştım. Ama insan böyle öğreniyor işte. Önemli olan hatalardan ders çıkarmak. Bu kez elimde 9'u as, 4'ü yedek olmak üzere 13 kişilik geniş bir aday kadrosu var. Akşam 10 itibariyle alfabetik sıradan yoklamaya başladım. Artık birinden biri kesin tutacak...""

Otoritelerse, henüz yapmamış olsa da tarifini teorik olarak öğrendiği 3-4 değişik yemek ve 6 farklı türde dizi alternatifiyle Cuma 21'e kadar tam saha pres uygulayacağını iddia eden Ücek'in başarı şansına bu kez %10 gibi bir yüksek oran verirlerken, karantina süresi uzadıkça bu oranın %20'lere kadar çıkma ihtimali olduğunu işaret ediyorlar.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=384450
ZT0544,"2020'de Henüz Gülümsetecek Bir Haber Alamayan İpek Dünay(28), Dişlerinin Beyazlığını Gösterme Umutlarını Önümüzdeki Seneye Devretti...","Geride bırakmaya hazırlandığımız 2020 yılında henüz yüzünü güldürebilecek bir gelişme yaşama fırsatı bulamayan İpek Dünay(28), Signal White Now ile beyazlattığı dişlerini gösterme umudunu seneye devretti.

1 Ocak’tan başlayarak 2020’nin üzerine adeta kabus gibi çöktüğünü belirten genç reklamcı, “Daha yılın ilk günü cep telefonumun bozulmasından anlamalıydım bir şeylerin yolunda gitmediğini” derken, pandemi nedeniyle eve kapanma, çalıştığı firma tarafından ücretsiz izne çıkarılma, 4.5 kilo alma, sevgilisinden ayrılma, tatil yapamama ve instagram’da 18 takipçi kaybetme gibi felaketlerin art arda geldiğini ifade etti.

Yıl içinde başına gelen tek iyi şeyin Temmuz ayı gibi hayatına giren Signal White Now’la uzun süre sonra dişlerinde istediği beyazlığı yakalayabilmek olduğunu ancak onu da kendi içinde yaşayabildiğini kaydeden Dünay, “yazın baya bir umutlanmıştım. Bu iş birkaç aya biter, 2020 bitmeden biraz gezip tozar bembeyaz dişlerimi gösterebilirim diye beklerken 2. dalga geldi.” sözleriyle yaşadığı talihsizliği dile getirdi.

Dünay, gelinen noktada artık 2020’den tek beklentisinin bir an önce bitmesi olduğunu söylerken, uzmanlar genç reklamcının dişlerinin çıplak gözle görülebilmesi için en yakın tarihi Mayıs 2021 olarak işaret ediyor.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=384423
ZT0545,Meteoroloji'den Müjde: ''Trendyol bildirimleri hafta başından itibaren yurt genelinde etkisini yitirecek...'',"Meteoroloji Genel Müdürlüğü, Kasım ayı boyunca yurt genelinde hayatı olumsuz yönde etkileyen Trendyol bildirimlerinin hafta başından itibaren etkisini yitireceğini açıkladı.

Açıklamada, Marmara'nın iç kesimleri, kıyı Ege, Akdeniz'in kıyı bölgeleri, Doğu Karadeniz ve İç Anadolu'nun orta kesimleri başta olmak üzere salı gününden itibaren vatandaşların cep telefonlarının bildirim özelliğini kademeli olarak tekrar açabilecekleri belirtilirken, kaydırmalı story atan fenomenlere karşı ise bir süre daha dikkatli olunması gerektiği ifade edildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=384389
ZT0546,Hükümetten Esnafa Destek Müjdesi: ''Aranızdan 5 kişiyi Katar Kraliyet Ailesi'ne evlatlık vereceğiz...'',"Giderek derinleşen ekonomik krizin ardından koronavirüs tedbirleri nedeniyle iflas noktasına gelen 2 milyon esnafın beklediği müjdeli haber Ticaret Bakanı Ruhsar Pekcan'dan geldi.

Bu akşam düzenlediği basın toplantısında hazırlanan esnafa destek paketinin içeriği ile ilgili olarak bilgilendirmelerde bulunan Bakan Pekcan, ilk etapta 5 esnafın Katar Kraliyet Ailesi tarafından evlat edinilmesi için Katar Emiri Hamed es-Sani'yle prensipte anlaşmaya varıldığını açıkladı.

Evlatlık olmak isteyen esnafların bulundukları illerdeki Ticaret Odaları'na bir dilekçeyle başvurmalarının yeterli olacağını belirten Pekcan, ""Başvuruları ilk etapta biz değerlendirip 10.000 kişilik bir listeyi sayın Emir'e ileteceğiz. Kendileri bu 10.000 kişi içinden 5 talihliyi seçecek."" sözleriyle sürecin işleyişi hakkında detayları paylaştı.

Bakan Pekcan, ""Gönül isterdi ki bu sayı daha fazla olsun ancak kraliyet ailesi zaten biraz kalabalık olduğu için şu aşamada en fazla 5 kişiyi alabileceklerini ifade ettiler. Yine de aileleriyle birlikte düşündüğümüzde nerden baksanız en az 20 vatandaşımıza yardım elimizi uzatmış olacağız. Yani olacaklar. İnşallah..."" derken, geri kalan 1.999.995 esnaf için çözüm arayışlarının hız kesmeden sürdüğünü de sözlerine ekledi.

""İnanın gerek Sayın Cumurbaşkanımız olsun gerek ben ve diğer bakan arkadaşlarımız olsun esnafımız için her gün dualar ediyoruz. Bu noktada kimsenin bir şüphesi olmasın. Onun dışında maddi olarak da bir şeyler yapabilmek isterdik ama işte durumlar hepinizin malumu. Bu ara biraz elimiz sıkışık olduğundan 'tamam hadi elektrik faturasını ödemeyin' demeye bile çekiniyoruz. 240 milyar bütçe açığımız var, o yüzden hibe falan onları zaten unutun. Bu sefer bankaları kredi vermeye de ikna edemiyoruz. Daha geçen sefer verdiklerimizi geri alamıyoruz diyorlar. Adamlar da haklı"" diyen Pekcan, ""Yalnız sayın es-Sani, evlatlık olarak değil de sarayda getir götür işlerini yapacak birileri lazım olursa ilk olarak bize haber vereceklerinin sözünü verdi. Oradan çok umutluyum"" diyerek ilerleyen günlerde yeni müjdeler olabileceğinin de sinyallerini verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=384304
ZT0547,"Ekonomik Kriz, Salgın, Instagram'ın Yeni Hali Derken Yeterince Derdi Olan Türkiye, Yonca Evcimik'i Görmezden Gelerek Savuşturacak...","Ekonomik kriz, işsizlik, patlayan koronavirüs salgını, bitmeyen siyasi çalkantılar ve Instagram'a gelen berbat güncelleme gibi önemli dertlerle boğuşan Türkiye, bu karmaşada bir de Yonca Evcimik'le uğraşmamaya kararlı.

Evcimik'in geçtiğimiz günlerde piyasaya çıkardığı ve şu an burada adını anmak istemediğimiz yeni şarkısı başta büyük bir tepkiyle karşılanırken, ilk şoku atlatan kamuoyu bu tatsız konuyu hızla kapatarak böyle bir olay hiç yaşanmamış gibi yapma konusunda ortak mutabakata vardı.

Uzmanlarsa, kafalar daha rahat olsa günlerce dalga geçilecek, uğruna on binlerce youtube videsu ve story çekilecek şarkının sadece twitter'da 5-6 saat gündemde kalmasının önemli bir başarı olduğuna dikkat çekerlerken, vatandaşların bezginliği ve duyarlı yaklaşımı sayesinde en geç 48 saat içinde tamamen unutulmasını beklediklerini ifade ettiler.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=384262
ZT0548,"Sağlık Bakanlığı, Mart'taki Karantina Sayesinde Dünyaya Gelen Çocuk Sayısını da Günlük Olarak Açıklayacağını Duyurdu...","Bu akşamdan itibaren günlük hasta sayısıyla birlikte vaka sayısını da açıklamaya başlayan Sağlık Bakanlığı, ortaya çıkan tablonun vehametini azaltmak üzere harekete geçti. İlk kez açıklanan vaka sayısı ile birlikte Türkiye'nin ABD ve Hindistan'ın ardından dünyada en çok koronavirüs vakası görülen 3. ülke olduğu anlaşılırken, Bakanlık yarından itibaren günlük tabloda ""Koronavirüs Kaynaklı Doğum"" sayılarına da yer verileceğini açıkladı.

""Hiç mi güzel bir şey olmadı?""

Konuyla ilgili olarak, bugün baba olan 2 vatandaşla birlikte bir basın toplantısı düzenleyen Sağlık Bakanı Fahrettin Koca, ""Maalesef aylardır tek konuştuğumuz şey hastalık ve ölüm. Her gün şu kadar vaka var, hasta var, şu kadar vefat var demekten benim içim şişti artık. Peki soruyorum, bu pandemi döneminde hiç mi iyi bir şey olmadı? Hiç mi güzel haber vermeyeceğim ben vatandaşlarıma?"" diyerek, adının sürekli olumsuz haberlerle anılmasından duyduğu rahatsızlığı ifade etti.

Bakanlık olarak bundan böyle biraz da bardağın dolu tarafına dikkat çekeceklerini belirten Koca, bu doğrultuda günlük olarak koronavirüs sayesinde dünyaya gelen çocuk sayısını da açıklamaya başlayacağının müjdesini verdi.

İlk kapanmaların ve sokağa çıkma yasaklarının başladığı Mart ayında sıkıntıdan ne yapacaklarını bilemeyen çiftler tarafından tohumları atılan çocukların şu an kitleler halinde dünyaya gelmeye başladıklarını belirten Koca, ""Bana gelen bilgi sadece bugün 3657 doğum olduğu yönünde. Geçen yıl aynı gün bu rakam 3285'miş. Bakın arada nerdeyse 400 bebek fark var. Çok yakında covid-19 kaynaklı doğum sayısının ölüm sayısını geride bırakacağına inanıyorum. Bakalım birileri o rakamlara da itiraz edecekler mi?"" diyerek sözü bugün baba olan Mücahit Aydınca(41) adlı vatandaşa verdi.

""Kavga etmemek için mecburen...""

3. kez baba olduğunu belirten Aydınca, ""Mart'ın ortasında şirket hepimizi evlere yolladı. Evden çalışmaya başladıktan sonra ilk kez eşimle bu kadar fazla zaman geçirdik. 2. günden sonra birbirimize tahammül edemediğimizi anladık ve kavgaları sonlandırmak için farklı yollar denemeye başladık. Aslında üçüncüye niyetimiz yoktu ama kısmet böyleymiş. Sevinçliyim"" diyerek koronavirüs salgınının o kadar da kötü bir şey olmadığını belirtti.

İlk kez baba olan Fatih Karazan(33) ise, ""İş güç derken toplamda hanımla geçirdiğimiz süre günde 3 saatti. Daha fazlası olunca n’apacağımızı şaşırdık. İlk bir kaç gün dizilerle falan idare ettik ancak bir noktadan sonra kavga etmemek için kendimizi meşgul etmemiz gerekti. Puzzle ve ekşi maya ekmek yaptıktan sonra neden daha fazlası olmasın diye düşündük"" derken, çocuk sayesinde boşanma planlarının da en az 3 sene ötelendiğini kaydetti.

(Sedahizade Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=384214
ZT0549,"Beş Yıl Önce Bitcoin Almadığı İçin Pişman Olanlar Derneği Olağan Genel Kurulu, Paribu Sponsorluğunda Toplandı…","Geleneksel olarak her yıl Kasım ayının sonunda düzenlenen “5 Yıl Önce Bitcoin Almadığı İçin Pişman Olanlar Derneği” Olağan Genel Kurulu, bu yıl Paribu sponsorluğunda toplandı. Toplantının açılışında Genel Kurul üyelerine seslenen Başkan Tufan Alacılar, derneğin üye sayısının her geçen yıl katlanarak büyüdüğünü belirterek, Bitcoin alıp satmanın bu kadar kolaylaştığı 2020 yılında bile yakaladıkları büyümenin önemli bir başarı olduğuna dikkat çekti.

Özellikle Paribu’nun 2017’de hizmete girmesiyle birlikte üye artış hızında bir miktar düşme olsa bile her yıl “Abi var ya 5 sene önce girsek şimdi parayı 50’ye katlamıştık” diyerek dizini dövmekten garip bir zevk alan yüzbinlerce yeni üye kazandıklarını belirten Başkan Alacılar’ın, “7 gün 24 saat boyunca sadece 2 dakikasını ayırıp Paribu uygulamasını indirerek isterse 10 TL’ye bile Bitcoin dahil 22 kripto para biriminden alım satın yapabilmek şansı varken yine de bizimle olmayı tercih eden herkese kucak dolusu teşekkürlerimi sunuyorum. Bu arada o 10 TL’yi de Paribu zaten kendisi hediye ediyor ha. Ona rağmen bakın…” sözleri yoğun alkış aldı.

Açılış konuşmalarının ardından derneğin geleneksel “Bitcoin 5 sene önce neydi, şimdi ne oldu?” sunumuna geçildi. 2015  Kasım ayında 350 Dolar civarında olan Bitcoin’in an itibariyle 18.700 Dolar civarından işlem gördüğünün açıklamasıyla birlikte her yıl olduğu gibi Genel Kurul’a derin bir sessizlik çökerken, Derneğin “Abii aslında girmek lazım bu işe” marşını hep bir ağızdan söyleyen üyeler gözyaşları içinde salondan ayrıldı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=384151
ZT0550,Google ''Motokurye İş İlanları'' Aramasını Türkiye İçin Açılış Sayfası Yapma Kararı Aldı...,"Teknoloji devi Google'dan Türk kullanıcıların yaşamını kolaylaştıracak önemli bir hamle geldi. Türkiye için açılış sayfasını ''Motokurye iş ilanları'' olarak değiştiren ünlü arama motoru, amaçlarının milyonlarca Türk kullanıcıyı her gün defalarca bu sözcükleri yazma derdinden kurtarmak olduğunu açıkladı.

Konuyla ilgili olarak Google Türkiye ofisinden yapılan açıklamada, son yıllarda giderek daha popüler hale gelen ''Motokurye iş ilanları'' aramasının özellikle pandemi nedeniyle kapanmaların başladığı Mart ayından itibaren adeta patlama yaptığı ifade edildi.

""Anladığımız kadarıya şu an ülkenin yarısı motokurye olmaya, diğer yarısı da motokurye bulmaya çalışıyor."" denilen açıklamada, günde yaklaşık 200 milyon kez yapılan ""Motokurye iş ilanı"" aramalarının Türkiye'nin hemen her bölgesinden her yaş, eğitim durumu ve cinsiyetteki Türk kullanıcı tarafından yoğun bir şekilde kullanıldığı belirtilirken, değişiklik kamuoyu tarafından da olumlu karşılandı.

Çalışma ve Sosyal Güvenlik Bakanlığı, twitter hesabından yayınladığı bir mesaj ile Türkiye'nin istihdam seferberliğine katkısından dolayı Google'a teşekkür ederken, değişikliğe sevinenlerin başında gelen Türkiye Lokantacılar ve Pastacılar Esnaf Odası da bir basın açıklamasıyla üyelerine müjdeli haberi verdi. Değişikliğin hem çoktan batan, hem de can çekişir halde kirasını çıkarmak için ek iş yapmak zorunda kalan yeme-içme sektörü için günde en az 1 - 1.5 dakikalık bir zaman kazanımı sağlayacağı belirtilen açıklamada, lokantacılıktan motokuryeliğe geçiş sürecindeki tüm üyelere başarılar dilendi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=384101
ZT0551,''AK Yiyiciler'' Hareketi Zor Durumdaki Esnafa Destek İçin Yollarda: Her Gün Üst Düzey Bir AKP'li ve Beraberindekiler Bir Restoranda Yemek Yiyecek...,"Bir yandan ekonomik kriz bir yandan da Koronavirüs nedeniyle dükkânın kirasını dahi ödeyemeyecek noktaya gelen esnafın imdadına yine AK Parti yetişti. Her gün üst düzey bir AKP'linin beraberindeki heyetle birlikte bir restoranda yemek yiyeceği ''AK Yiyiciler'' hareketinin pilot uygulaması Bursa’da gerçekleştirildi.

Bursa'da bir AVM içindeki talihli restorana girerken sağlık kurallarına uymayı ve maske takmayı da ihmal etmeyen Bakan Yardımcısı İ.R (49), “Parti olarak bu zor günlerde esnafımızın yanında durmaya devam edeceğiz. Üzerimize düşen vazife bu kez yemek oldu. Biz de şimdi en güzel şekilde girip yiyeceğiz. Allah utandırmasın” derken, şef garsonun getirdiği karışık kebap tabağını görünce sözlerine ara verdi.

""Gerekirse elimizi taşın altına koyacağız""

Acılı kebapları yerken bir yandan da bu kutlu görevi yerine getirmekten büyük memnuniyet duyduklarını ifade eden bakan yardımcısı sözlerine şöyle devam etti:

”Biliyorsunuz bugün kapalı bir restoranı açıp kişiye özel servis yapacak hale getirmek epey pahalı. Hele bir de esnafın en azından o günkü cirosunu çıkaracak kadar yemek yemek daha bi masraflı. Dolayısıyla böyle yüksek bütçeli işleri vatandaşımızdan beklemek doğru değil. Bu öyle SMS'le 10 TL yollamaya benzemez. O yüzden biz elimizi taşın altına koyarak bu görevi üstleniyoruz... ”

Esnafı ihya etmenin mutluğu içinde künefesini yiyip çayını içmeye devam eden bakan yardımcısı, AK Yiyiciler hareketiyle ilgili olarak da şu bilgileri verdi.

""Bakın her il ve ilçemizde partimiz sayesinde ihale zengini olmuş en az 1 düzine il ve ilçe başkanımız vardır. Bunların yanında yine Ankara’da bi milyon tane bakan yardımcısı, onun bunun yardımcısı vs yiyici bürokratımız var. Her biri bir lokantaya gitse, yanında da 50 kişi olsa, esnafın devletten 1 kuruş dahi almasına gerek kalmaz. Görüyorsunuz işte, sorun çözüldü...""

İlk kez bir restoranda hesap ödeyecekleri için bu hareketin kendileri için de yeni bir deneyim olacağına işaret eden AK Partili hayırsever isim, yemek sonrası nargile keyfi için ayrılan özel bölmeye geçmek üzere açıklamalarına son verdi.

(Abdul Muhalif Efendi Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=384055
ZT0552,Pandemi Döneminin Gözde Padişahı Ekranlara Taşınıyor. ''Yayılış: Üçüncü Osman'' Yakında TRT'de...,"Pandemi döneminde özellikle gençler arasında hayran sayısı hızla artan Osmanlı Padişahı 3. Osman'ın hayatı ekranlara taşınıyor. ""Yayılış: Üçüncü Osman"" adlı dizinin çekimleri için start verildiğini açıklayan TRT yönetimi, Üçüncü Osman rolü için ünlü oyuncu Bartu Küçükçağlayan ile anlaşmaya varıldığını duyurdu.

TRT İçyapımlar Dairesi Genel Müdürü Muzaffer İlancı, ""Her dönemin kendi şartlarına ve ruhuna göre öne çıkan farklı tarihi karakterler var. Bu sene de adeta ulu hakan, mekanı cennet Üçüncü Osman'ın yılı oldu desek yanlış olmaz. Özellikle gençlerimiz kendilerinden çok şey buldular"" sözleriyle dizinin çıkış noktasını aktardı.

Senaryo yazımı 2 gün süren dizinin aynı zamanda oldukça düşük bir prodüksiyon maliyeti olduğunu işaret eden İlancı, ""Daha çok Üçüncü Osman'ın iç dünyasına yoğunlaşan bir yapım. Sarayda sıkılmamak için yaptığı şeyler, arkadaşlarıyla olan sohbetleri, hobileri, yemek yapma tutkusu vs gibi konuları işlenecek. Tahmin edebileceğiniz gibi genelde iç mekan çekimleri var. Dış mekanda da işte saray avlusu falan en fazla."" derken, projenin en geç önümüzdeki hafta hayata geçmiş olacağının da müjdesini verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=384012
ZT0553,Kasım Ayı İndirim Furyasına Son Hafta Dahil Olan A101: ''Birileri gerçekten indirim yapar mı diye bekledik. Baktık olmuyor...'',"200 takipçili butik hesaplarından uluslararası dev markalara kadar irili ufaklı tüm alışveriş mecralarının mesaj, bildirim ve reklam bombardımanıyla kutlanan geleneksel Kasım Ayı İndirim Şenlikleri’nde son 10 güne girilirken, yarışa “Aldın Aldın Özel” kampanyasıyla dahil olan A101’den de konuyla ilgili bir açıklama geldi.

“Yine iş başa düştü”

Halen 9000 şubesiyle Türkiye’nin en büyük perakende zinciri konumunda bulunan ünlü indirim marketi, her yıl olduğu gibi bu yıl da Kasım ayında yapılan indirimleri yakından takip ettiklerini belirtirken, “Bu kadar tantana koptuğuna göre vardır herhalde bunun arkasında bir şeyler, bu sefer gerçekten bizim anladığımız manada indirim yapan birileri çıkacaktır diye bugüne kadar bekledik. Bir şans verelim dedik ancak maalesef yine olmadı. Yine iş başa düştü…” sözleriyle kendi indirim kampanyasını duyurdu.

Aldın Aldın Özel haftası kapsamında 19-25 Kasım tarihleri arasında elektronikten tekstile, gıdadan temizlik ürünlerine kadar “Aldın Aldın Özel” etiketli yüzlerce üründe geçerli %40’a varan indirimlerle duruma el koyduklarını açıklayan A101 yönetimi, Kasım ayı bitmeden önce gerçek bir indirim görmek isteyen herkesi şubelere ve A101.com.tr’ye davet etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=383948
ZT0554,"Baydur Ailesi, Yüz Yüze Eğitimle 7 Senedir İngilizce Öğrenemeyen Çocuklarının Uzaktan Eğitimden Verim Alamamasından Endişeli...","Koronavirüs önlemleri çerçevesinde tekrar tamamen online eğitime geçilmesinin ardından velilerde bir kez daha endişe hakim. İstanbul'da özel bir kolejde eğitim gören çocukları Efe Eymen(13)'in online eğitimden yeterince verim alamadığından şikayet eden Taner - Canan Baydur çifti de sürecin mağdurlarından biri. 7 senedir yüz yüze eğitim görmesine rağmen bırak İngilizce'yi Türkçe yazmayı bile doğru düzgün öğrenemeyen ve dört işlemi halen uzun çabalar sonucu ancak becerebilen oğullarının uzaktan eğitimden verim alamadığını belirten aile, salgının bir an önce biterek hayatın normale dönmesini umuyor.

""Maalesef oğlum dahil bütün çocuklar için çok şanssız bir sene oldu. Resmen 1 seneleri heba olmuş durumda şu an"" diyen anne Canan Baydur(39), koronavirüs salgının olmadığı önceki 6 seneyi tabletten çizgi film izleyip yarım yamalak Türkçesiyle YouTube videolarına mal mal yorumlar yazarak geçiren Efe ve akranları için duyduğu endişeyi dile getirdi.

Adeta Efe tam ilk İngilizce romanını tamamlayıp kansere çare bulmak üzereyken araya koronavirüs girmiş de işleri yarım kalmışcasına yaptığı açıklamada bu 1 yılın telafisinin çok zor olacağına dikkat çeken baba Taner Baydur ise, ""Yeni bir şey öğrenmesinden vazgeçtim, eski bilgilerini unutmasa o bile yeter bana. Bakın bunun okuluna senede 45 Bin TL ödüyoruz biz. Normalde Efe'nin geleceği için olduğundan bana koymuyor o parayı ödemek ama uzaktan eğitim için vermek canımı yakıyor. Öğretmenini canlı canlı görmesiyle aynı şey kesinlikle değil"" sözleriyle eşine destek verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=383905
ZT0555,Bakan Koca'dan Müjdeli Haber: ''Covid-19 kısıtlamalarını tam olarak anlayıp bana da anlatacak olan 10 vatandaşımız tüm kısıtlamalardan muaf tutulacak...'',"Cumhurbaşkanı Erdoğan'ın bu akşam duyurduğu yeni Covid-19 kısıtlamaları kamuoyunda yoğun kafa karışıklığına neden olurken, konuyla ilgili olarak Sağlık Bakanı Fahrettin Koca'dan sevindirici bir haber geldi.

Kim, ne zaman, nerede sokağa çıkamayacak, restoranlar açık mı kapalı mı, okullar online mı değil mi gibi soruların havalarda uçuştuğu yeni kısıtlamalarla ilgili bir basın toplantısı düzenleyen Bakan Koca, şu an için durumun kendileri açısından da çok net olmadığını belirtti.

""Sormaya çekiniyoruz""

Kısıtlamaların çerçevesinin netleştirilmesi için Cumhurbaşkanı'yla konuşmayı bir kaç saniye kadar düşündüğünü ancak daha sonra hızla bu fikirden vazgeçtiğini ifade eden Koca, ""Yani tabii Sayın Cumhurbaşkanımızın da şimdi bin tane işi var. İşte Kıbrıs, reform falan ne bileyim. Kendisini bu konuyla daha fazla meşgul etmek doğru olmaz. Biz meseleyi kendi içimizde çözelim en iyisi"" sözleriyle vatandaşlardan yardım talebinde bulundu.

Getirilen kısıtlamaları tam olarak ve doğru bir şekilde anladığına inanan vatandaşları derhal Sağlık Bakanlığı'yla temasa geçmeye çağıran Koca, ""Aranızda bu konuyu tane tane izah edebilecek birileri varsa gerçekten çok sevinirim. En başta ben Sağlık Bakanı olarak yanlış bir şey yapmaktan korkuyorum. Saat 8'de AVM'ye gitsem ne olur mesela şu an benim için net değil"" derken, bu hizmetin ödülsüz bırakılmayacağını da sözlerine ekledi.

Bakan Koca, koronavirüs tedbirlerini tam olarak anlayan ve Sağlık Bakanlığı'na anlatabilen vatandaşlardan kurayla belirlenecek 10 tanesinin bütün kısıtlamalardan muaf tutulacağının müjdesini verirken, sayının 10'dan az kalması durumunda başvuran bütün vatandaşların bu ödüle layık görüleceğini belirtti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=383767
ZT0556,"Hazine ve Maliye Bakanlığı, Koronavirüs Aşısı İçin ÖTV Geliştirme Çalışmalarında 3. Faza Girildiğini Açıkladı...","Koronavirüs aşısı ile ilgili olarak Almanya ve ABD'den gelen iyi haberlere bu akşam bir yenisi daha eklendi. Koronavirüs aşısı için ÖTV geliştirme çalışmalarında 3. faza girildiğini duyuran Hazine ve Maliye Bakanlığı, ÖTV'nin en az %18 oranında etkili olduğunu açıkladı.

Müjdeli haberi vermek için akşam saatlerinde kameraların karşısına geçen Hazine ve Maliye Bakanı Lütfi Elvan, koronavirüs aşısının ÖTV'si için yürütülen çalışmalarda insanlar üzerinde test aşamasına geçildiğini duyurdu.

Yurtdışından doz başına ortalama 15-20 ABD doları karşılığında ithal edilecek olan koronavirüs aşısının bugünkü kurdan yaklaşık 140 TL ettiğini belirten Elvan, ""İlaçlarda uyguladığımız standart %8 KDV'nin üstüne %18 ÖTV + %8 ÖTV'nin KDV'si ekleyerek yaklaşık 195 TL gibi bir rakama ulaşmayı başardık. Bu rakamdan aşı sattığımız 1000'in üzerinde denekte herhangi bir olumsuz reaksiyon şu ana dek gözlemlenmedi. Gıklarını çıkarmadan ödediler"" sözleriyle çalışmalarda gelinen noktayı aktadı.

Bir soru üzerine, koronavirüs aşısı henüz Türkiye'ye gelmediği için deneylerde normal grip aşısı kullanıldığını ancak bu durumun sonuca herhangi bir etkisinin olmayacağını belirten çiçeği burnunda Bakan, hedeflerinin aşı Türkiye'ye gelene kadar 300 TL bandını aşmak olduğunu da sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=383740
ZT0557,"Azar Azar Şarkısını Unutma Çabasından Umudu Kesen Türkiye, Faruk K Dansını Geleneksel Halk Oyunu Olarak Tescil Etmeye Hazırlanıyor...","Son olarak popüler görüntülü sohbet uygulaması Azar'ın reklamlarıyla tekrar gündeme gelen Faruk K'nın ölümsüz eseri ""Azar Azar"", Türkiye'nin hafızasındaki kalıcı yerini bir kez daha tescilledi. 20 yıldır her Azar dendiğinde akıllara düşen ""Azar azar kader bize ne yazar"" sözcükleri ve oynak melodisiyle bulunduğu ortama neşe saçan şarkının artık bir kültür mirası olduğunu kabullenen Türkiye, Faruk K'nın klipte sergilediği kıvrak figürleri geleneksel halk oyunlarından biri olarak tescil etmeye hazırlanıyor.

Denedik, olmadı…

Konuyla ilgili olarak açıklama yapan yetkililer, ""Denedik ama olmadı. Hala Azar'ı duyunca gözümüzün önünde bir anda Faruk K beliriyor. Refleks olarak 'Kader bize ne yazaaaar' diye devam edip olduğumuz yerde gerdan kırmaya başlıyoruz. Şarkı ilk çıktığında henüz doğmamış olanlar bile bir şekilde biliyor. Bundan kaçışımız yok"" diyerek, Türkiye'nin Azar Azar gerçeğiyle yaşamaya alışması gerektiğinin altını çizdiler.

Faruk K dansının geleneksel halk oyunları arasında yer alması için sürecin başlatıldığını ve uzman bir ekibin koreografiyi çözmek üzere kampa girdiğini açıklayan yetkililer ""Faruk Bey'den destek istedik ancak kendisi de dans ederken tam hangi hareketleri yaptığından emin olmadığını belirtti. Canı sağolsun. Neyse baka baka bir şekilde çözecektir arkadaşlarımız. Zaten reklamı başa sarıp sarıp izlemek istiyor insan. Şu ortamda ilaç gibi geliyor."" derlerken, hem reklamla hem de uygulamanın kendisiyle Türkiye'nin pozitif enerji ihtiyacını karşılama noktasında taşın altına elini koyan herkese teşekkür ettiler.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=383705
ZT0558,Yabancı Yatırımcıya Şirin Gözükmek İçin Bir Süre Hukuka Uygun Kararlar Vermesi Gereken Yargı Camiasında Moraller Bozuk: ''O kadar kanunu kim ezberleyecek şimdi?'',"Adalet Bakanı Abdulhamit Gül'ün çağrısıyla bir süre bağımsız olarak yasalara uygun kararlar vermeye hazırlanan yargı camiasında moraller bozuk. Özellikle Cumhurbaşkanlığı Hükümet Sistemi'ne geçilmesinden itibaren kararların ""Davalı ve davacı iktidara ne kadar yakın?'' ve ""dava konusu twitter'da kaç RT aldı"" kriterlerine göre alınmaya başlanmasıyla birlikte hukuki ayrıntılarla boğuşmaktan kurtulan yargı camiası, bu sancılı sürecin bir an önce sona ermesini umuyor.

Türkiye'nin içinde bulunduğu zorlu ekonomik koşullar nedeniyle bir süre herkesin üzerine düşen fedakarlığı yapması gerektiğini belirten Adalet Bakanlığı Müsteşarı Yusuf Koçanlı, ""Haklı olarak 'bu yaştan sonra oturup yeniden hukuk mu çalışacağız?' şeklinde serzenişler oluyor. Şikayetleri anlıyoruz ancak maalesef ülkemize yeterli döviz girene kadar bu acı reçeteyi hepimizin içmesi gerekiyor."" sözleriyle hakim ve savcılardan biraz sabır istedi.

Geçiş kademeli olacak

Bakanlık müsteşarı, yeni döneme uyumu kolaylaştırmak adına her hafta kurayla belirlenecek 10 mahkemenin bağımsız karar alacağını, bu şekilde 6 ay içerisinde kademeli olarak tüm yargının bağımsız hale getirileceğini belirtirken, atılacak adımları ise şöyle aktardı:

""Kurada o hafta bağımsız çıkan mahkemelerde görevli personelimize önden 3 günlük bir çalışma süresi vereceğiz. Bu süre, hukuk fakültesinde öğrendikleri bilgilerin tekrar üzerinden geçerek ona göre nasıl karar vermeleri gerektiğini hatırlamalarına yardımcı olacaktır. Ayrıca internette de yurt dışından çok sayıda bağımsız mahkeme örneği içeren video mevcut. Ben de bazen gülmek için açıp izliyorum. Fazla gaza gelmemek kaydıyla onları da izleyerek çalışabilirler. Özellikle hakimlerimizin o an bağımsız da olsalar neticede ekonomi biraz toparlanınca yine bizim kucağımızda olacaklarının bilinciyle hareket etmeleri yerinde olacaktır. Allah yar ve yardımcıları olsun...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=383573
ZT0559,Uzun Süredir Ekonomi Gündeminde Yer Bulamayan Bitcoin İsyan Etti: ''Ben de yükseliyorum!'',"Son bir yıldır kriz, kur dalgalanmaları ve bölgesel gerilimlerle dolu manşetler sebebiyle bir türlü gündeme gelemeyen Bitcoin; herkesin, hakkında video yaptığı, etkinlikler düzenlediği zamanlarını arıyor...

Neredeyse son iki senedir istikrarlı bir şekilde yükseldiğini belirten Bitcoin, Türkiye gündemine bir türlü girememekten şikayetçi. Bu duruma uzun süredir sabrettiklerini söyleyen Bitcoin söyle devam etti:

""Başlarda tüm iyi niyetimizle alttan aldık. Sene başında depremdi, corona virüstü üstelemedik fakat bir yerden sonra anladık ki gündemin duracağı yok. Kasım ayı başında tam bizim zamanımız geldi derken dolar fırlamaya başladı. Dolara hop birader demeye kalmadan bakan istifa etti, dolar düşmeye başladı. Biz yine ortada kaldık..."".

""Ben de yükseliyorum!""

""Hayır ben şunu anlamıyorum; bu TL sadece bir iki kur karşısında mı değer kaybediyor kardeşim. Varsa yoksa dolar-avro. Yok dolar sekiz buçuk oldu, yok avro onu geçti. Biz neciyiz burada?  E-parayız diye ederimiz yok mu? Yükselmeyse yükselme, buyrun biz de yükseliyoruz!""

Açıklama sırasında fenalık geçiren Bitcoin'i çevresindekiler zor sakinleştirdi. Maske yüzünden rahat nefes alamadığını iddia eden Bitcoin vatandaşlardan aldığı sigarayı içtikten sonra açıklamalarına devam etmek istedi. Fakat basın açıklamasını izleyen polislerin, umuma açık alanda sigara içtiği gerekçesiyle 900 lira para cezası kesmesi tekrar fenalık geçirmesine neden oldu. Taksiyle Bayrampaşa Devlet Hastanesi Acil servisine götürülen Bitcoin'in yapılan testler sonucu Covid19 olduğu ortaya çıktı.

(perolvov Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=383515
ZT0560,Kapalı Alanlardan Sonra Açık Alanlarda da Yasaklanan Sigara: ''Abi siz benim yasal olduğumdan emin misiniz?'',"İçişleri Bakanlığı'nın bu akşam 81 ile gönderdiği kararname ile halka açık alanlarda sigara tüketimini yasaklamasına, zaten uzun süredir kapalı alanlarda da yasaklı olan sigaradan tepki gecikmedi.

Akşam saatlerinde düzenlediği basın toplantısında konunun dönüp dolaşıp kendisine gelmesinden duyduğu rahatsızlığı açıkça belli eden deneyimli tütün mamülü, ""Şu an yasal olarak tüketilebildiğim tek yer evler gibi duruyor. O da bekar eviyse yani. Evlilerin önemli bir kısmı da kışın ayazında bile balkonda titreye titreye içiyor beni."" derken, yasal konumunun bir an önce netleştirilmesi talebinde bulundu.

""Hayır illegal bir şeysem söyleyin bileyim. Ona göre öyle ulu orta her yerde tezgaha koymasınlar beni. Her an polis toplayıp götürecek diye rafta tedirgin beklemekten iyidir. Hem de en azından içenin bir havası olur"" sözleriyle tepkisini dile getiren sigara, ""aslında kötü ama işte sırf vergisi hatırına torpil geçiliyor"" izleniminin diğer keyif verici maddeler arasındaki imajını zedelediğini de sözlerine ekledi.

Bakanlık tarafından alınan yasak kararının geçici olmasını ve parasızlıktan alınan diğer göstermelik önlemler gibi 3 gün uygulandıktan sonra kimsenin ne denetlediği ne uyguladığı yasaklar arasında yer almasını beklediğini belirten sigara, ""Bir 65 yaş üstü bir de ben bu süreçte en mağdur olan 2 kesimiz. İnşallah şu aşı haberleri doğrudur da bir an önce çilemiz biter"" temennisiyle basın toplantısına son verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=383462
ZT0561,"Görevdeki İlk Gününde Doları %5 Düşüren Boş Makam Koltuğu, Piyasalara Güven Verdi...","Hazine ve Maliye Bakanı Berat Albayrak'ın pazar gecesi Instagram üzerinden yayınladığı istifa metninin ardından görevi devralan makam koltuğu, piyasalarda olumlu bir hava estirdi. Görevdeki ilk gününde doları 8.50 seviyelerinden 8.05 seviyelerine kadar indirmeyi başaran boş koltuk için ""İşte Türkiye ekonomisinin aradığı taze kan"" yorumları yapılırıken, Cumhurbaşkanlığı'na yakın kaynaklar koltuğun ikinci bir emre kadar görevine devam edeceğini aktardılar.

Öğleden sonra kurmaylarıyla birlikte kısa bir basın toplatısı düzenleyen makam koltuğu ise, TRT, Anadolu Ajansı ve ana akım medyanın saraydan izin alamadıkları için katılamadıkları toplantıda bir grup YouTuber'ın sorularını yanıtladı. Açıklamalarına ""Öncelike beni bu göreve layık gören sayın Cumhurbaşkanımıza teşekkür ediyorum. Allah utandırmasın"" sözleriyle başlayan deneyimli koltuk, kendisine güvenenlerin yüzünü kara çıkartmayacağı konusunda da teminat verdi.

""Ekonomi yönetiminde yeni bir dönem başlıyor""

Görevdeki ilk gününde TL'nin değer kazanması ile ilgili bir soruya ""Piyasaların şahsıma ve uygulayacağım ekonomik programa duyduğu güvenin bir göstergesi olarak görüyorum."" şeklinde yanıt veren çiçeği burnunda Bakan, ekonomi yönetiminde yeni bir dönemin başladığını belirterek şöyle devam etti:

""Ben şahsen millete hizmeti bir bayrak yarışı olarak görüyorum. Benden önce bu görevi yürüten Sayın Berat Albayrak bu bayrağı bir yere kadar taşıdı.  Şimdi de ekonomi yönetimindeki bilgi ve deneyimi kendisinden bir miktar daha fazla bir koltuk olarak hizmet sırası bende. Bundan sonra görevde olduğum sürece uygulayacağım 'Hiçbir Şey Yapma, Hiçbir Şey Söyleme' kısaca 'HİŞŞS' adlı programla ekonomimizdeki iyileşmeyi daha da artan bir ivmeyle göreceğimize inanıyorum. Vatandaşlarımdan ricam birazcık sabır. Kimse hiçbir şey yapmadığı sürece ekonominin hızla kendini toparlayacağını kendileri de fazla beklemeden görecekler zaten.""

Deneyimli koltuk, ""Arkadaşlar maalesef şu an başka soru alamayacağım. Malum işimiz çok"" sözleriyle basın toplantısına son vererek hiçbir şey yapmamak üzere makamına geri dönerken, Ankara kulislerinde dönen dedikodular diğer kritik bakanlıklarda da boş makam koltuklarının her an göreve gelebileceğini işaret ediyor.

(ZHA Muhabiri M.E. Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=383253
ZT0562,"Murat Uysal, Yeni Başkan Naci Ağbal'a Merkez Bankası'nın Kalan Döviz Rezervlerini Teslim Etti...","Cumhurbaşkanlığı Kararnamesi ile Merkez Bankası Başkanlığı’ndan alınan Murat Uysal, görevini yeni Başkan Naci Ağbal’a devretti. Merkez Bankası Başkanlık Makamı’nda düzenlenen devir teslim töreninde MB'nin kasasında bulunan 68.453 ABD Doları tutarındaki döviz rezervini de Ağbal'a teslim eden Uysal, yeni Başkan'a görevinde başarılar diledi.

Oldukça neşeli anlara sahne olan devir teslim töreninde ilk sözü alan eski Başkan Murat Uysal, ""Ülkemize hizmet bizim için bir bayrak yarışı. Bugün bayrağı değerli arkadaşım, sayın Başkan Naci Ağbal'a büyük bir iç huzuru ile teslim ediyorum. Kendisi eminim çok büyük hizmetlerde bulunacaktır"" sözleriyle Ağbal’a başarı dileyerek, yeni görevinin hayırlı olması temennisinde bulundu.

Kısa konuşmasının ardından Merkez Bankası'nın kasasında bulunan döviz rezervlerini bir çanta içerisinde yeni Başkan'a teslim eden Uysal'ın ""Burada dişimizden tırnağımızdan artırdığımız tam tamına 68.453 Dolar var. İki kere saydım ben ama tabii sayın Başkan da bi saysın. Ne demişler, yolda bulsan bile sayacaksın ehehe"" şeklindeki sözleriyle törende neşeli anlar yaşanırken, Naci Ağbal'ın espriye tepki vermemesi gözlerden kaçmadı.

Uysal'a teşekkür eden yeni Başkan Naci Ağbal, ""Yalnız bi şey sorucam. Hepsi bu di mi? Eminsiniz yani?"" sorusuna ""Yok aslında onun içinde benim tazminat da var. Oradan bir miktar daha düşmemiz gerekecek ama neyse onu bilahare hesaplaşırız. Acelesi yok"" yanıtını aldıktan sonra parayı sayması için yardımcısına teslim ederek odayı terk etti.

( Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=383088
ZT0563,"Biden da Seçilse Trump da Seçilse İstikrarlı Bir Şekilde Fakirleşmeye Devam Edecek Olan Mert Cünay(30), Türkiye'nin Ekonomik Bağımsızlığını Kazanmış Olmasından Memnun...","Bütün dünyanın nefesini tutarak takip ettiği ABD Başkanlık seçimlerinde kesin sonuçlar henüz netleşmezken, kimin başkan seçileceğinden bağımsız olarak ekonomik çöküşe doğru emin adımlarla ilerleyen Türkiye seçimi en rahat izleyen ülkeler arasında.

Oy sayım işlemlerinde şu ana dek Demokrat Parti adayı Joe Biden'ın önde götürdüğü seçim süreci, Cumuriyetçi aday Donald Trump'ın seçime hile karıştırıldığı yönündeki iddiaları nedeniyle gergin bir atmosferde devam ederken, sürecin yargıya taşınarak uzaması ihtimali de ufukta belirmiş durumda.

""Zaten seçim sistemlerini de anlamadım...""

Seçimi ilk günden itibaren takip eden isimlerden Mert Cünay(30), ABD'nin seçim sistemini de hala tam olarak çözemediğini samimiyetle itiraf ederken, ""Açıkçası çok da uğraştım diyemem. Hani sonucu beni az çok ilgilendiriyor olsa neyse ama her koşulda fakirleşeceğim için o zahmete girmeye gerek duymadım. Yine de haritada mavilerle kırmızıların yer değiştirmesini izlemek falan eğlenceli. Özlemişim o heyecanı"" sözleriyle stresten uzak bir seçim atmosferi yaşadığını ifade etti.

Bu seçimle birlikte hükümetin uzun zamandır verdiğini iddia ettiği ekonomik bağımsızlık mücadelesinde başarıya ulaştığından bir kez daha emin olduğunu da sözlerine ekleyen Cünay, şöyle devam etti:

""Sene başında 700 ABD dolarına denk gelen maaşım an itibariyle 530 dolara denk geliyor. Bu arada yaptırım falan da uygulayan yok bize ha. Tamamen kendi başarımız olduğuna dikkat çekmek isterim. Sonra da diyorlar ki işte Biden Başkan olursa Türkiye'ye ekonomik yaptırım uygulayacak. Lan daha ne yapacak? Benim maaşı 300 dolara mı indirecek? E zaten inecek. En fazla 3 ay erken iner. Çalıştığım şirket batıp da işsiz mi kalıcam? Böyle gidersek en geç 1 seneye nasılsa kalıcam. Bunun için ABD'nin herhangi bir müdahalesine ihtiyacımız yok çok şükür...""

Türkiye'nin berbat yönetim ve etkili ""ölmüş eşek kurttan korkmaz"" politikası sayesinde dış müdahalelerden etkilenmeden kendi imkanlarıyla batabilen bağımsız bir ülke haline gelmiş olmasının sevindirici olduğuna dikkat çeken Cünay, ABD seçimlerini rahat rahat izlemesinde emeği olan herkese teşekkür ederek açıklamalarına son verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=382970
ZT0564,"İlkokul Mezunu Müteahhit, Uyduruk Bina, Yalandan Denetim, İmar Affı Gibi Sıkıcı Konuları Pas Geçen Türkiye, Enkaz Altından Mucize Bekleyeceği Bir Sonraki Depreme Hazır...","Geçtiğimiz cuma günü İzmir'de meydana gelen ve şu ana dek 113 kişinin ölümüyle sonuçlanan depremin ardından arama-kurtarma çalışmalarında sona doğru yaklaşılırken, Türkiye bir deprem konusunu daha en gerekli soruları hiç sormadan kapatmaya hazırlanıyor.

6-7 şiddetindeki bir depremde yerle bir olan o binaları kim dikti, içinde insanların yaşamasına kim göz yumdu, bunları denetlemesi gerekenler neden işini yapmadı, zemin uygun değilse nasıl inşaat izni verildi, izinsiz yapıldıysa hangi siyasi otorite hangi hesapla imar affı çıkarıp felaketin önünü açtı, binaların depreme hazırlanması için toplanan 35 milyar dolar vergi nereye harcandı gibi sıkıcı konular yerine arama-kurtarma faaliyetlerine yoğunlaşan vatandaşlar, 5 gün boyunca enkaz altından gelen mucize kurtuluş haberlerine sevinip acı haberlere üzüldüğü duygusal açıdan yoğun bir dönemi geride bıraktı.

Önümüzdeki hafta başından itibaren mucize eseri kurtulanlarıyla, herhangi bir mucize olmayıp ölenleriyle bu depremi de unutacak olan Türkiye, önemli bir bölümü vasıfsız, hırsız çomarlardan oluşan 453 bin müteahhidinin, çalışmayan çürümüş denetleme sisteminin, doğru soruları soramadığı için ajitasyonla mucize hikayeleri pazarlayan medyasının ve rant için her şeyi yapan, ülkeyi yönetmek yerine twitter'da hashtag kasarak algıyı yönetmeye odaklanan yozlaşmış siyasetinin eseri olacak bir sonraki felakette şaşıracağı yeni mucizeleri bekleyecek.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=382853
ZT0565,"Etrafındaki Çemberin Giderek Daraldığını Hisseden Elif Yucak(28), Yaklaşan Tehlikenin Hangisi Olduğundan Emin Değil: Covid-19, İşsizlik, Deprem, Kasım Ayı Doğal Gaz Faturası?","Bir süredir çevresinde giderek daha fazla sayıda insanın Covid-19'a yakalandığını duyan ve sıranın kendisine geldiğinden endişelenmeye başlayan Grafiker Elif Yucak(28)'ın etrafındaki çember her geçen gün daralırken, yaklaşan tehlikenin tam olarak ne olduğu konusunda belirsizlik sürüyor.

İşlerin durma noktasına gelmesi ve müşterilerden alacakların doğru dürüst tahsil edilememesi nedeniyle çalıştığı ajansın iflasın eşiğine geldiğini ve özellikle son 2 aydır ciddi bir işsizlik endişesi yaşadığını belirten Yucak, ""Yakından tanıdığım 2 kişi şu an işssizlik ödeneğiyle, 6 kişi de kısa çalışma ödeneğiyle geçinmeye çalışıyor. Ayrıca biri eniştem olmak üzere toplam 3 kişi de son 1 ayda koronavirüs'e yakalandı. İlk dalgada tanıdığım kimse hasta olmamıştı"" derken, oldukça yakınlarına kadar gelen bu iki tehlikeye bir de deprem endişesinin eklediğini ifade etti.

Geçtiğimiz cuma günü İzmir'den gelen acı haberin herkesi olduğu gibi kendisini de oldukça sarstığını söyleyen Yucak, ""Bir yandan haberleri takip edip orası için üzülürken bir yandan da her deprem sonrası olduğu gibi acaba sıra İstanbul'a mı geliyor endişesi çıktı. 3 gündür İstanbul'da deprem olsa ne yaparım, oturduğum semtin zemini kayalık mı, bu bina ne kadar güvenli, başka bir yere mi taşınsam diye düşünmekten gözüme uyku girmiyor. Hadi taşınayım desem 3 gün sonra işsiz kalıp kalmayacağım belli değil"" sözleriyle etrafında daralan çemberden kırılgan bir fay hattı geçiyor olma ihtimaline dikkat çekti.

""Havalar böyle giderse süper""

Yucak, bütün bu endişelerle uykusuz geçirdiği pazar gecesinde ""Ev de buz gibi oldu, şu kombiyi biraz açsam mı?"" diye düşündüğünü belirtirken, o andan itibaren listeye son derece iddialı yeni bir maddenin daha eklendiğini ifade etti: Kasım Ayı Doğalgaz Faturası. Kombiyi açma fikrinden o saniye vazgeçerek üzerine bir kalın sweatshirt, ayağına bir çift çorap daha geçirdiğini ve kediyi direkt kucağına aldığını ifade eden Yucak, son olarak şunları kaydetti:

""Kasım'da havalar bu civarda giderse süper. 1 ay daha kombisiz idare edip sadece covid, işsizlik ve deprem konusunda endişelenebilirim ama ya birden havalar çok soğursa? Ya 10-15 gün kombi açmak zorunda kalırsam? 40'ta bile açsam ay sonu en az 350 TL gelir. Biraz fazla yaksam 500'den aşağı gelmez. Elektrikli ısıtıcıyı açsam bu sefer onun faturası girer. 1 ay sadece makarna ve yumurta yesem belki ödenir. Hiç açmasam hasta olurum. Her türlü bağışıklığım düşeceği için bir de covid'e yakalanırsam kesin entübeyim. Aslında hastaneye yatırsalar 1 ay kira, fatura, beslenme falan düşünmem gerekmez. O açından avantajlı ama ya o sırada deprem olur da hastaneyi boşaltmak gerekirse?""

Uzmanlar, yaklaşan tehlikeler içinde genç grafikerin başına gelebilecek en iyi şeyin sadece Covid-19'a yakalanmak olduğuna dikkat çekerlerken, 4 ihtimalden 2'sinin gerçekleşmesine %65, 3'ünün gerçekleşmesine %40, tamamının gerçekleşmesine ise %10 şans veriliyor.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=382760
ZT0566,"Ekonomide Umut Veren Gelişme: Döviz Borcu Yüzünden İflasın Eşiğine Gelen Albazlar Holding, Alacaklıları Çay Cinsinden Ödemeye İkna Etmeyi Başardı...","Artan döviz kurları yüzünden 2 yıl önce Euro cinsinden çektiği kredileri ödemesi imkansız hale gelen Albazlar Holding, Türkiye ekonomisi adına umut verici bir başarıya imza attı. Toplam 80 Milyon Euro tutarındaki borcun yeniden yapılandırması için masaya oturan şirket yetkilileri ve alacaklı bankalar, ödemelerin önümüzdeki 10 yıl boyunca 200 gramlık çay paketleriyle yapılması konusunda uzlaşmaya vardı.

Anlaşmanın ardından basının sorularını yanıtlayan Albazlar Holding İcra Kurulu Başkanı Muzaffer Albaz, öncelikle çay fikrinin ilham kaynağı olan Cumhurbaşkanı Erdoğan'a teşekkür ederek, ""Bu başarının esas mimarı Sayın Cumhurbaşkanımızdır. Ondan aldığımız ilham olmasa belki de şu an karşınızda iflasımızı açıklıyor olurdum"" ifadelerine yer verdi.

Çetin pazarlıklar sonuç verdi

Alacakları banka yetkililerinin çayla ödeme fikrine başta temkinli yaklaştığını belirten Albaz, ""Bana ilk söyledikleri şey, 'biz 80 milyon Euro'luk çayı ne yapıcaz?' oldu. Nakit konusunda ısrar ettiler. Kendilerine durumu biraz abarttıklarını, çayın rahatlatıcı etkisini hafife almamaları gerektiğini söyledim. Müşterilerinize ikram edersiniz, özel günlerde çalışanlarınıza dağıtırsınız. Neticede 10 yıl boyunca çay masrafınız olmayacak, olaya bir de o açıdan bakın dedim"" sözleriyle pazarlık sürecini aktardı.

Avrupa'da çay alışkanlığının zayıf olması nedeniyle dertlerini anlatmakta biraz zorlansalar da toplantıda ikram edilen enfes çayla birlikte karşı tarafın giderek yumuşadığını aktaran deneyimli iş adamı, şöyle devam etti:

""Baktık 3. bardak çaydan sonra biraz gardları düşer gibi oldu, anında arkadaşlarımızla birlikte kafalarına çay paketlerini fırlatmaya başladık. Neye uğradıklarını şaşırdılar. Bizi görmeniz lazımdı. 'Alın lan parayı napacaksınız mis gibi çay dururken"" diyerek hem gülüyoruz hem fırlatıyoruz. Bunlar şok tabii. Tam o sırada kağıtları önlerine koyduk. Biraz da kafalarına daha fazla çay paketi yemekten korktuklarından ne olduğunu fazla incelemeden imzaladılar. Ülkemize ve şirketimize hayırlı uğurlu olmasını temenni ediyorum...""

Albaz, bu anlaşmadan aldıkları cesaretle önümüzdeki aydan itibaren kademeli olarak personel maaşlarını da çay cinsinden ödeme yolunda adımlar atacaklarını belirtirken, ""Nakit sıkışıklığımız geçene kadar bir süre böyle idare edeceğiz. Arkadaşlarımızın da bizi anlayacaklarını ümit ediyorum. İçebildiklerini içerler, içemediklerini internetten falan satarlar. O kadarına karışmayız artık"" sözleriyle de holdingin bu krizden güçlenerek çıkacağı konusunda güvence verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=382589
ZT0567,Merter Çakma Channel ve Lacoste İmalatçıları Birliği'nden İtidal Çağrısı: ''Fransız mallarının boykot edilmesi kimseye bir fayda sağlamaz...'',"Merter Çakma Channel ve Lacoste İmalatçıları Birliği, bu akşam yayınladığı bir bildiriyle Fransız ürünlerini boykot kampanyasına karşı sesini yükseltti. Cumhurbaşkanı Erdoğan'ın çağrısıyla desteklenen kampanyanın Fransa'dan çok Türkiye'ye zarar vereceğine dikkat çekilen açıklamada, iki ülke arasında yaşanan siyasi ve diplomatik krizlerin ticareti etkilememesi gerektiği ifade edildi.

Konuyla ilgili olarak Merter Tekstil Merkezi'nde bir basın toplantısı düzenleyen Çakma Channel ve Lacoste İmalatçıları Birliği Genel Başkanı Muzaffer Yücesucu, ""Tabii ki sonuna kadar sayın Cumhurbaşkanımızın yanındayız ve Macron'u buradan en sert şekilde kınıyoruz ama yani bu boykot olayı falan, bunlara gerek yok bizce. O ayrı, o ayrı"" derken, sektör çalışanlarının 2 gündür oldukça endişeli olduğunu ifade etti.

""İnsan kendi malını boykot eder mi?""

Çakma Lacoste ve Channel imalatının Türkiye'de senelik 600 milyon dolar'dan fazla cirosu olan ve onbinlerce kişiye istihdam sağlayan büyük bir pazar olduğuna dikkat çeken Yücesucu, ayrıca ürünlerin özellikle Arap turistlere orjinal diye kaktırılması suretiyle de ülkeye önemli miktarda döviz kazandırdığını dile getirdi.

""Boykot bir işe yarayacaksa buyrun hep beraber boykot edelim. Hatta en önde ben bizzat kendi fabrikamı ateşe vereyim. Bu vatana feda olsun ama şu durumda sadece kendi bacağımıza sıkmış oluruz. Bunların Fransa'dan gelen orjinalini alabilen zaten toplasan 10.000 kişi ya var ya yok. Onun dışında piyasadakilerin hepsi bizim %100 yerli imalatmız. İnsan kendi malını boykot eder mi?"" sözleriyle kararın tekrar gözden geçirilmesini isteyen Yücesucu, hali hazırda döviz borçları nedeniyle sıkıntılı günler yaşayan sektörün bir de boykot darbesini kaldıramayacağını işaret etti.

(YSertkaya Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=382476
ZT0568,Sağlık Bakanı'ndan Korkutan Uyarı: ''İstanbul'da vaka artışı sürerse İBB Başkanı'nı daha fazla görmezden gelemeyebiliriz...'',"Sağlık Bakanı Fahrettin Koca, dün İstanbul için yaptığı uyarılara yenilerini ekledi. Şehirde vaka artış hızının endişe verici olduğunu belirten Bakan Koca, ""Üzülerek söylüyorum, durum bu şekilde sürerse İBB Başkanı'nı daha fazla görmezden gelmemiz mümkün olamayabilir"" sözleriyle İstanbulluları tedbirlere uymaya davet etti.

Sağlık Bakanı Fahrettin Koca önceki gün İstanbul Valisi Ali Yerlikaya, İl Emniyet Müdürü Zafer Aktaş, bakan yardımcıları, İl Sağlık Müdürü, saha koordinatörleri ve başhekimlerle birlikte salgının İstanbul’daki seyrini görüştüklerini duyurmuştu. İstanbul'la ilgili bir toplantıya İBB Başkanı'nın çağırılmaması eleştirilere konu olurken, Bakan Koca'dan bugün yeni bir açıklama geldi.

İstanbul'da vaka artış hızının yüksek olduğunu ancak halen devlet yönetiminde partizanca uygulamalar yapılmasına engel olacak derecede acil bir durum olmadığını belirten Koca, ""Şimdilik partili arkadaşlarla vaziyeti götürebiliyoruz ama bu hep böyle gidecek anlamına gelmemeli"" sözleriyle kimsenin rehavete kapılmaması gerektiğine dikkat çekti.

""Maalesef İstanbul şu an Türkiye'deki toplam vakaların %40'ına sahip. Dün de şehrin yetkili ve AKP'li isimleriyle birlikte bunun önüne nasıl geçebileceğimizi konuştuk. Kendi aramızda samimi bir görüşme oldu."" diyen Koca, bu oranın %50'yi geçmesi halinde toplantıya dışarıdan o kadar da samimi olmadıkları isimleri davet etmek zorunda kalabileceklerini ifade etti.

""Bugüne dek kendi aramızda başarılı bir süreç götürdük. Dilerim toplantılarımıza hep bu samimi havada devam da edebiliriz ancak vatandaşlarımız maske ve mesafe kurallarına uymazlarsa istemediğimiz tedbirler tekrar gündeme gelecektir. En basitinden şu an ismini hatırlamadığım İBB Başkanı olan arkadaşla muhatap olmak durumunda kalabiliriz."" sözleriyle uyarılarını yineleyen Bakan Koca, işler bu noktaya gelmeden önce salgının yayılmasının önüne geçmeyi umduklarını da sözlerine ekledi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=382310
ZT0569,"Cumhurbaşkanı Erdoğan'ın Faiz Kararını Açıklayan Merkez Bankası Başkanı, Eleştirilerin Hedefinde: ''Tonlamaları zayıf, diksiyonu daha düzgün olabilirdi...''","Cumhurbaşkanı Erdoğan'ın merakla beklenen faiz kararını bu öğleden sonra açıklayan Merkez Bankası Başkanı Murat Uysal'a piyasalardan sert eleştiri geldi. Erdoğan'ın faiz kararlarını açıklama görevli bir kurumun başkanının diksiyon ve tonlama konusunda çok daha yetkin olması gerektiğine dikkat çeken uzmanlar Uysal'ın bu konuda yetersiz kaldığını iddia ederlerken, hazırlanan metni de oldukça özentisiz bulduklarını ifade ettiler.

MB'den gelen faiz kararı açıklaması sonrası döviz kurlarındaki sert yükselişe dikkat çeken yatırım danışmanı Zafer Sünerler, ""Neden böyle oldu? Çünkü maalesef piyasalar ne söylendiğini yine anlamadı. Sayın başkan kelimeleri ağzında çok yuvarlıyor ve sesli harfleri sürekli açık olarak okuyor. Ayrıca vurgulara da dikkat etmiyor. Bütün metni aynı tonda okuduğu için dinlerken insanın uykusu geliyor. Hadi biz Türk olduğumuz için iyi kötü anlıyoruz ne demek istediğini ama yabancılar öyle değil. Onlar sabırsız"" sözleriyle Uysal'ın yabancı yatırımcıyı ürküttüğünü iddia etti.

""Maalesef Sayın Cumhurbaşkanımızın aldığı faiz kararını sanki mantıklı temelleri varmış gibi göstermek için hazırlanan metin de oldukça sıkıcıydı. Böyle köklü bir kuruma yakışmadı"" diyen Özel Beybihan Üniversitesi İktisat Anabilim Dalı Başkanı Doç. Dr. Arif Ekencik de Merkez Bankası'nı eleştiren isimlerden. Murat Uysal'ın diksiyonunun biraz çalışmayla düzeltilebileceğine ancak daha akıcı ve inandırıcı metinler yazılmadığı sürece piyasalarda bu iyileşmenin etkisinin sınırlı kalacağına işaret eden Ekencik, ""Bugün faiz kararını sayın Cumhurbaşkanımız o muteşem hitabetiyle bizzat kendisi açıklasa sonuç böyle olmazdı elbette. Ancak o zaman da 'Merkez Bankası ne iş yapar?' sorusu gündeme geliyor."" sözleriyle ekonomi yönetiminin bir takım oyunu olduğunu vurguladı.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=382256
ZT0570,"Aynı Anda Koronavirüs, İşsizlik, Parasızlık ve Sonbahar Depresyonlarıyla Mücadele Etmesi Beklenen Sıcak Su Torbası, Görevinden İstifa Etmeyi Düşünüyor...","Koronavirüs endişesi ve işsizliğin ardından sonbahar depresyonunun da eklenmesiyle birlikte üzerindeki iş yükü dayanılmaz noktaya gelen sıcak su torbası, bu şartlar altında görevini daha fazla sürdüremeyeceğini açıkladı.

Mevcut şartlarda elinden geleni yaptığını ancak bir süredir sahibi Gizem Uysur(29)'a iyi gelme konusunda eskisi gibi başarılı olamadığını belirten deneyimli torba, ""Eskiden beni kucağına aldıktan en fazla 15 dakika sonra dünyanın en mutlu insanı olurdu. Hissederdim yani. Ama artık öyle değil. Alıyor, beni biraz karnına bastırıyor sonra öfleye pöfleye bir kenara bırakıyor. Bu durum çok gururuma dokunmaya başladı"" sözleriyle bir süredir yaşadığı yetersizlik hissinin kendisini oldukça yıprattığını dile getirdi.

""Hangi birine yetişeyim?""

Sahibine uzun yıllar başarıyla hizmet ettiğini ve bundan sonra da başarılarıyla hatırlanmak istediğini ifade eden sıcak su torbası, ""Esas görevim regl sancısına iyi gelmek olmasına rağmen yeri geldi aşk acısına, yeri geldi dost kazığına, yeri geldi parasızlığa, yeri geldi soğuk algınlığına deva oldum. Yine olsa yine de olurum ama artık Gizem'in sorunları benim kapasitemi aşıyor. Ben bunun dertlerinden hangi birine yetişeyim?"" derken, eninde sonunda içi sıcak su dolu plastik bir torba olduğunu da tekrar hatırlattı.

Gelinen noktada her iki taraf için de en doğru seçeneğin işler daha da çirkinleşmeden karşılıklı sevgi ve saygı çerçevesinde yolları ayırmak olduğunu vurgulayan emektar torba, önümüzdeki birkaç hafta içerisinde kadronun ilaç tedavisi, psikoterapi, yavru kedi ya da huzurlu bir ilişki gibi destek unsurlarından en az 2 tanesiyle güçlendirilmemesi halinde bu yükü daha fazla kaldıramayacağını üzülerek ifade etti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=382158
ZT0571,"İç Anadolu Bölgesini Akdeniz'e bağlayan ""Garanti Geçişli"" Yola Vatandaşların İlgisi Büyük...","İç Anadolu Bölgesini, Akdeniz'e bağlayan iki önemli yoldan biri hakkında, vatandaşlarımızın görüşünü aldık. 2,5 aydır kapalı olan Silifke-Mut yolu nedeniyle, ulaşımın Anadolu Selçuklu Devleti zamanından kalma yoldan sağlanıyor olması, vatandaşları memnun etmiş görünüyor.

Otobüs Yolcusu: Ben Konya'dan Mersin'e gidiyorum. Diğer yol kapalı olunca bu yolu kullanıyor otobüs. Çok heyecanlı bir yolculuk oldu. Adrenalin yaptık. Virajlar, uçurumlar, dar yollarla adeta bedava trophy yaptık. Çam ağaçları ve kekik kokan dağlardan geçtik. Çok iyi oldu.

Kamyon Şoförü: Her hafta bu yolu kullanıyorum. Kamyonun arkası bir virajdan kurtulmadan, önü başka bir viraja giriyor ama olsun. Ecdadımızın yaptığı yollarda araç kullanmak, insana gurur veriyor. Sayın Bahçeli'ye desteği için teşekkür ederim. Bölgeye ""garanti geçişli"" bir yol kazandırdılar.

Oto Kurtarıcı Şoförü: 2,5 aydır işlerimiz çok iyi. Yol 3-4 m genişliğinde olduğu için, yolu kullanan araçlar birbirine sürtüyor veya diğerini uçuruma itiyor. Doğal olarak iş bize düşüyor. Çekici araçlarımız boş kalmıyor. Sürekli iş çıkıyor. İşler iyi gittiği için, yeni bir araç daha aldık.

Çoban: Yoğurt ve peynir satışlarım iyi gidiyor.  Ben memnunum.  Diğer yolda heyelan olduğu için kapanmış diyorlar. Yalan. O dağda 7 yıl çobanlık yaptım.  O dağı düzeltmeye çalışırken, dengesini bozdular. 7 yıldır ben çobanlık yaparak geçiniyorum, birileri de o dağdan aldığı ihale ile geçiniyor. Afet veya heyelan değil, beceriksiz adamlar dağı ve yolu mahvetti. Neyse, boşver yolu, kaç kilo peynir istersiniz?

Vatandaşlar durumdan gayet memnun görünüyor. Ak Parti ve MHP seçmeninin yoğun olarak kullandığı yoldan,  hükümetin ve medyanın haberinin olmaması, trophy keyfinin daha uzun süre devam edeceğini gösteriyor.

(newsauthor Brüksel'den bildirdi)

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=382129
ZT0572,Acı Haber Bu Kez İstanbul'dan Geldi: Sahte Vergiden Zehirlenen 27 Kişi Yoğun Bakımda Yaşam Mücadelesi Veriyor...,"Son günlerde bir kez daha gündeme gelen sahte vergi zehirlenmelerinde acı haber bu kez İstanbul Bakırköy'den geldi. İlk belirlemelere göre sahte vergiden zehirlendiği anlaşılan 27 kişi yoğun bakıma kaldırılırken, olayın ardından Maliye Bakanlığı ekiplerince Küçükçekmece'de bir depoya düzenlenen baskında piyasaya sürülmeyi bekleyen yüzlerce şişe sahte vergi ele geçirildi.

Olay, Bakırköy'de dün geceden itibaben çok sayıda kişinin baygınlık, şiddetli karın ağrısı, kusma ve görme kaybı gibi belirtilerle çevredeki hastanelere başvurması üzerine ortaya çıktı. Sahte vergiden zehirlendiği anlaşılan vatandaşlardan 27'sinin yoğun bakımdaki tedavileri sürerken, derhal harekete geçen Maliye Bakanlığı ekipleri Küçükçekmece, Esenler, Bağcılar ve Gaziosmanpaşa ilçelerinde operasyon düzenlendi.

3 kişi gözaltına alındı

Operasyonda sahte vergi ürettiği, temin ettiği ve sattığı iddiasıyla V.O, İ.K, H.B adlı şahıslar gözaltına alındı. Şüphelilerin tarifiyle Küçükçekmece ilçesinde bir depoya yapılan baskında ise vergi imalatında kullanılan düzenekler ve yüzlerce şişe sahte vergi ele geçirildi.

Çetenin, 70 CC'lik sahte vergileri satış fiyatının oldukça altında piyasaya sürdüğü anlaşılırken, baskını gerçekleştiren Maliye Bakanlığı ekipleri, normal şartlarda herhangi bir şişenin en az %70 ile %90 oranında vergi içermesi gerektiğini bunun altındaki değerlerin seyreltilmiş sahte vergi olarak değerlendirildiğini belirttiler.

Denetimsiz koşullarda üretilen seyreltilmiş sahte verginin halk sağlığı üzerinde ciddi bir tehdit oluşturduğuna dikkat çeken yetkililer, vatandaşları fiyatından şüphe duydukları şeyleri tüketmemeleri konusunda uyarırken, şişe içinde makul bir fiyata satılan herhangi bir şeye rastladıklarında derhal Maliye Bakanlığı ihbar hattını aramaları gerektiğini de bir kez daha hatırlattılar.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=381962
ZT0573,"Apple, Türkiye Pazarı İçin Özel Olarak Üretilen ''Dokunmatiği arızalı, kozmetik olarak 10 üzerinden 7 alır 2. el iPhone 8''in Lansmanını Yaptı...","Dün gerçekleşen lansmanla dünyaya yeni iPhone 12'nin tanıtımını yapan teknoloji devi Apple, Türkiye pazarını da unutmadı. iPhone 12 lansmanının hemen ardından Türkiye pazarı için özel bir sunum gerçekleştiren Apple CEO'su Tim Cook,  ''Dokunmatiği arızalı, kozmetik olarak 10 üzerinden 7 alır 2. el iPhone 8''i Türk kullanıcıların beğenisine sundu.

iPhone 12'nin piyasaya sürülmesiyle eş zamanlı olarak 2. el iPhone 8'in de Türkiye'de satışa sunulacağını belirten başarılı CEO, 64 GB versiyonu için tahmini satış fiyatı olarak 4000 TL civarında bir rakam öngördüklerlerini ancak döviz kurunun o günkü durumuna göre bu rakamın yukarı yönde oynayabileceğini ifade etti.

2. el iPhone 8'lerin dokunmatik arızası, kullanıma bağlı kılcal çatllaklar ve kenarlarda kullanıma engel olmayacak boya zedelenmesiyle piyasaya sürüleceğini açıklayan Cook, telefonların kozmetik olarak 10 üzerinde en az 7 puan alacağının da garantisini verdi. ""Yüz tanıma çalışmıyor. Pil 1 saat kadar gidiyor.  Yenisi 200 TL falan. Ekranını da 300-350'ye değiştiriyorlar. İsteyen biraz daha paraya kıyıp adeta yeni gibi bir iPhone 8 sahibi olur ama böyle de kullanılır yani"" diyen Apple CEO'su, bunlar dışında 2. el iPhone 8'in 1. el olanlarla tamamen aynı özelliklere sahip olacağının da altını çizdi.

Son birkaç yıldır yeni çıkan telefonlara talep düşse bile Türkiye pazarının kendileri için önemini koruduğunu da sözlerine ekleyen Cook, ""Bir şekilde bizim telefonlarımızı almaya devam edebilmeleri için elimizden geleni yapıyoruz. Şu an ortalama 5 yıl geriden takip ediyorlar. iPhone 6-7 revaçta orada ama hala 3 yıl geriden takip edebilecek kadar parası olan ciddi bir kitle de var"" derken seneye iPhone 13 lansmanında da yine Türkiye piyasasına özel olarak iPhone 8 tanıtımı yapmayı planladıklarını dile getirdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=381868
ZT0574,"Sağlık Bakanlığı'nın 15 Ekim'den İtibaren Gerçek Vaka Sayılarını Açıklama Kararı, Son Anda Rezervasyon Yaptıran 20 Kişilik Turist Kafilesi Nedeniyle 1 Hafta Ertelendi...","Sağlık Bakanlığı, geçtiğimiz günlerde alınan 15 Ekim'den itibaren semptom göstermeyenleri de hesaba katarak tüm vaka sayılarının açıklama kararının son anda yapılan bir turizm rezervasyonu nedeniyle 1 hafta daha ertelendiğini duyurdu.

Bakanlıktan yapılan açıklamada, dün sabah Marmaris'te bir otele 20 kişilik İngiliz turist kafilesinin rezervasyon yaptırdığının anlaşılmasının ardından kararın tekrar gözden geçirildiği belirtilirken, gerçek vaka sayılarının son turistlerin de ülkemizden ayrılacağı 22 Ekim tarihinden itibaren kamuoyuyla paylaşılacağı ifade edildi.

""Biz 15'i itibariyle sezon kapanır, artık rahat olabiliriz diye öngörüyorduk ancak son anda gerçekleşen ve turizm sektörümüzün yüzünü güldüren bir rezervasyon planlarımızda ufak bir değişikliği şart hale getirdi. Rus olsalar neyse ama an itibariyle serbest piyasada 10.50 TL'den işlem gören Sterlin'leriyle birlikte taa İngiltere'den kalkıp gelecek olan İngiliz misafirlerimizi ürkütmeye gerçekten hiç gerek yok. Bunlar da tatillerini yapıp gitsin ondan sonra süreci tüm şeffaflığıyla yönetmeye başlayacağımızdan kimsenin şüphesi olmasın"" denilen açıklamada, kararın yine Türkiye'nin ulusal çıkarlarını korumak adına alındığının da altı çizildi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=381775
ZT0575,"Aylık Geliri 350 Dolar Seviyesine Gerileyen Genç Bankacı, Kendi Kendine Çince Konuşmaya Başladı...","Döviz kurlarındaki son yükselişin ardından maaşı 350 Dolar'a gerileyen bankacı Kaan Yücek(28), kendi kendine Çince konuşmaya başlayarak şaşırtıcı bir başarıya imza attı. Mucizevi olayın geçtiğimiz cuma sabahı gerçekleştiğini belirten Yücek, tercümanı aracılığıyla basına yaptığı açıklamada daha önce tek kelime bile Çince bilmediğini ve hayatı boyunca bu ülkeye hiç gitmediğini belirtti.

Yücek, o sabah yaşananları ise şöyle aktardı:

""Söylemesi ayıp 800 dolar kadar bir birikimim var. Sabah işe gelince bir süredir hep yaptığım gibi ilk iş olarak döviz kurlarını kontrol ettim. 7.90'ı geçtiğini görünce ev arkadaşıma 'oha lan Serkan Dolar'ı gördün mü? Bizim maaşlar eridi gitti, iyice Çinli işçilere döndük mk' diye seslendim. İş arkadaşım yüzüme garip garip baktı. Önce bana inanmadığı için öyle baktığını düşündüm. 'Kaan sen Çince biliyor muydun lan?' dedi. O an konuştuğum dilin Türkçe olmadığını fark ettim. Ağzımı açtığım anda her şey Çince çıkmaya başlıyor. Ne yapacağımı bilmiyorum. Mağdur durumdayım...""

Marmara Üniversitesi Hastanesi'nde müşahade altına alınan Yücek'in sağlık durumuyla ilgili bir açıklama yapan doktorları ise genç bankacını genel sağlık durumunda şu ana dek herhangi bir anormallik tespit edilmediğini ifade ettiler. ""Gerçekten çok enteresan bir vakayla karşı karşıyayız."" diyen Nöroloji Uzmanı Dinçer Alayaz, başta Covid-19'un henüz bilinmeyen bir belirtisi olduğundan şüphelendiklerini ancak yapılan testlerin negatif çıktığını belirtti.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=381736
ZT0576,Meteoroloji'den Kritik Uyarı: ''O halılar hep öyle dursun. Arabanın başına bir şey gelse yenisini alamazsınız...'',"Meteoroloji'nin İstanbul için dün yaptığı dolu uyarısının ardından pek çok araç sahibi arabalarını yine evdeki halı ve kilimlerle sarıp sarmalarken, beklenen yağışın gelmemesi tepkilere neden oldu. Vatandaşların ""boşuna bizi uğraştırdılar"", ""bir kere de tahminleri tutsa zaten..."" şeklindeki tepkilerinin ardından bir açıklama yayınlayan Meteoroloji İşleri Genel Müdürlüğü ise araç sahiplerinin 365 gün dolu yağacakmış gibi düşünerek arabalarını muhafaza etmeleri gerektiğine işaret etti.

Konuyla ilgili olarak Meteoroloji'den yapılan açıklamada ""Dolu yağmaz da başka bir şey olur. Dünyanın bin türlü hali var. Allah muhafaza o arabanın başına bir iş gelse gidip yenisini alabilecek misiniz? Alamayacaksınız. E o zaman? Bu ne rahatlık?"" denirken, vatandaşların önümüzdeki en az 10 yıl boyunca daha iyisiyle değiştirme şanslarının bulunmadığı araçlara normal şartlarda da zaten gözleri gibi bakmaları gerektiğine dikkat çekildi.

""Kapalı garaj bulan devamlı orada tutsun, bulamayan da işte halı kilim karton ne bulursa onunla sarıp sarmalasın arabasını. Bunun için illa gökten sert bir şeyler yağması gerekmiyor. 1. el araç fiyatlarına bir kere bakan zaten arabasına gözü gibi bakar."" denilen açıklamada, araç sahiplerinin bilinçlenmesi ve alışkanlık geliştirmesi adına bir süre daha düzenli olarak dolu uyarısı yapılmaya devam edileceği bilgisi de kamuoyuyla paylaşıldı

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=381651
ZT0577,"Bulgaristan Dolandırıcılar Birliği, Kişi Başına Düşen Geliri Hızla Eriyen Türkiye'nin ''Bana para yolla, yanına geliym'' Dolandırıcılığı Kapsamından Çıkarıldığını Açıkladı...","Bulgaristan Dolandırıcılar Birliği, telefon dolandırıcılığında bir dönemin gözde rotası olan Türkiye'nin TL'de yaşanan sert değer kaybı nedeniyle bir sonraki duyuruya kadar hizmet kapsamı dışına çıkarıldığını açıkladı.

Konuyla ilgili olarak bir basın toplantısı düzenleyen Birlik Genel Sekreteri Maria Koçanova, alınan kararda Türkiye'de kişi başına düşen milli gelirin geçtiğimiz Haziran ayı itibariyle Bulgaristan'ın gerisine düşmesinin etkili olduğunu ifade etti. Özellikle 2000'lerin ortalarından 2015 yılına kadar Bulgar telefon dolandırıcılarının gözde pazarlarından olan Türkiye'ye bu tarihten itibaren giderek daha az telefon edildiğini belirten Koçanova, bir dönemin bitişini şu sözlerle duyurdu:

""Neredeyse her Türk vatandaşının telefonunu en az bir kere çaldırıp kapattığımız verimli bir 10 yıl geçirdik. 'Ben Türkiye'ye senin yanına gelmek istiyorum ama param yok' diye başlayan diyaloglarda acısıyla tatlısıyla pek çok şeyi paylaştık. Ancak Türk kardeşlerimizin yardımseverliği ve slav aksanına olan zaafları sayesinde nerden baksanız bir kaç milyar Euro'luk hasılatı indirdiğimiz o bereketli yıllar maalesef artık geride kaldı. Umarız bir gün tekrar birlikte çalışma şansı buluruz. Gerçi bakınca asgari ücret 270 Euro, öğretmen maaşı 400 Euro. Nasıl olacaksa o iş artık... Neyse her şey için çok teşekkürler...""

Özellikle geçtiğimiz yıl içerisinde Türkiye'ye açılan az sayıda telefonda karşı taraftan ""Bacım siz şimdi AB vatandaşısınız di mi? Valla sevabına sen bana yolla bi 100-200 Euro ben Bulgaristan'a geliym. Orada çalışır öderim"" şeklinde yanıt almalarının ardından bu zor kararı almak zorunda kaldıklarını belirten deneyimli dolandırıcı, duygusal açıklamalarını şu sözlerle noktaladı:

""Eski güzel günlerin hatırına, belki bir şeyler düzelir diye 1 sene kadar bekledik ama baktık ki durum gittikçe daha beter oluyor. Geçtim para koparmayı, acıyıp üstüne para vermeye doğru gidiyor olay. Türkiye'den bu tarafa telefonlar gelmeye başlamadan bu ilişkiyi bitirmek herkes için en doğrusu olacak. Şairin dediği gibi, şimdi yeni şeyler söylemek lazım. Güle güle Türkiye...""

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=381589
ZT0578,"Kırmızı Oda İzleyip Kendi Haline Şükretmeye Çalışan Bilge Eyir(28), Yine 1 Saatlik Terapiye Verecek 600 TL'si Olmadığı Gerçeğine Takıldı...","Son günlerin popüler TV dizisi Kırmızı Oda'da terapi seanslarında anlatılan trajik hikayelere yoğunlaşarak kendi dertlerini unutmaya çalışan Bilge Eyir(28, işsiz), yine o terapiye verecek 600 TL'si olmadığı gerçeğine takıldı.

""Anlatılan dertlere bakıyorum, bazıları tırt evet. Yok babası küçükken sevmemiş de bilmemne. Bizi de sevmedi ne var yani? Bunun için terapiye gitmek saçma ama bazıları gerçekten insanın yüreğini dağlayacak cinsten"" diyen Eyir, trajik hikayelere yoğunlaşarak kendi haline şükretmeye çalıştığını ancak şu ana dek pek bir mesafe kaydedemediğini belirtti.

""Hepsinin durumu benden iyi""

1.5 yıldır işsiz olduğunu, 6 aydır hayatında kimse olmadığını, her ikisini de halletse bile ülkenin şu anki halinde gelecekten tamamen umutsuz olduğunu, ailesiyle de pek bir şey paylaşamadığını ifade eden Eyir, şunları kaydetti:

""Bunların hepsini bir kenara bırakıp Meliha anlatsın da biraz onun haline ağlayayayım diye diziyi izliyorum. Bir yere kadar iyi de gidiyor. Tam 'Bilge bak ne dertler var hayatta, sen yine iyisin' diye kendimi avutacak gibi oluyorum ama bir türlü sonunu getiremiyorum. Her defasında o terapinin seansına en az 600 TL vermiş olduğu aklıma takılıyor. Lan ben o paranın daha azına 1 ay karnımı doyuruyorum. Kadının başına gelmedik kalmamış ama  bariz bir şekilde durumu şu an benden çok daha iyi. Hepsinden daha fakirim. Allah kahretsin böyle işi!""

Her şeye rağmen diziyi izlemeye devam edeceğini de sözlerine ekleyen başarısız genç kadın, ""bir ihtimal belki ilerleyen bölümlerde benim dertlerime benzer bir şeyler işlerler de terapiyi bedava getiririm diye bekliyorum. Üstelik 2.5 saat. Nerden baksan 1500 TL cepte."" sözleriyle bu işten bir şekilde karlı çıkmayı umduğunu dile getirdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=381550
ZT0579,"Trump ile Aradaki Buzları Eritmeye Çalışan Dünya Sağlık Örgütü, Covid-19 Tedavisi İçin Bir Şişe Tuz Ruhu İle Beyaz Saray'ı Ziyaret Edecek...","ABD Başkanı Donald Trump'ın Covid-19'a yakalanarak hastaneye kaldırılmasının yankıları sürerken, üzücü  gelişme bir süredir araları bozuk olan Dünya Sağlık Örgütü ile Trump ilişkilerinde yeni bir sayfanın açılmasına da vesile oldu.

Koronavirüs salgınıyla mücadelede yetersiz kaldığı konusunda DSÖ'yü sert şekilde eleştiren Başkan Trump, geçtiğimiz temmuz ayında ABD'nin örgütle ilişkisini sonlandırarak kendilerine aktarılan yıllık ortalama 400 milyon dolar tutarındaki fonu kestiğini açıklamıştı. DSÖ ve Trump arasında aylardır süren soğuk savaş, ABD Başkanı ve eşinin Koronavirüs'e yakalandıklarının açıklanmasıyla birlikte yerini ılımlı bir havaya bıraktı.

""Haberi alır almaz çalışmaya başladık""

Konuyla ilgili olarak bu sabah bir basın toplantısı düzenleyen Dünya Sağlık Örgütü (DSÖ) Genel Direktörü Tedros Adhanom Ghebreyesus, örgüt adına Başkan Trump ve eşi Melania Trump'a geçmiş olsun dileklerini ileterek, tedavi konusunda ellerinden geleni yapmaya hazır olduklarını ifade etti.

""Haberi duyunca inanın yıkıldım. Dağ gibi adam, hem de seçim arefesinde olacak şey değil. İşte maalesef bu lanet virüs böyle bir şey arkadaşlar. Zengin-fakir, zayıf-güçlü, siyah-beyaz-turuncu, akıllı-deli diye ayırt etmeden herkesi vuruyor"" sözleriyle üzüntüsünü ifade eden Ghebreyesus, geçtiğimiz cuma gününden beri Başkan Trump'ı nasıl bir an önce sağlığına kavuşturabilecekleri konusunda kurmaylarıyla beyin fırtınası yaptıklarını da sözlerine ekledi.

3 gün süren yoğun mesai ve klinik deneyler sonunda, halk arasında tuz ruhu olarak da bilinen Hidroklorik Asit'in koronavirüs tedavisinde son derece etkili olduğu sonucuna vardıklarını belirten DSÖ Genel Direktörü, tedaviye bir an önce başlayabilmek için Beyaz Saray'a bir ziyaret gerçekleştirmek istediklerini belirtti.

""Önemli bir yan etkisi yok gibi""

Sonuçtan emin olmak adına mümkünse tedaviyi bizzat kendi elleriyle uygulamak istediğini ifade eden Ghebreyesus, çalışma sırasında Başkan Trump'ın daha önce gündeme getirdiği damardan Çamaşır Suyu enjekte etme fikrinden yola çıktıklarını açıklayarak şöyle devam etti:

""İlk söylediğinde herkes gibi biz de pek ciddiye almamışlık ama adam haklıymış. Bu vesileyle kendisine bir özür borçlu olduğumuzu da buradan ifade etmek isterim. Biz sadece o fikri alıp bir adım daha ileriye götürerek damardan tuz ruhu enjekte etme yöntemini geliştirdik. Aslında sayın Başkan kendi tedavisini kendi buldu desek çok da yanlış olmaz. ABD böyle bilge bir lidere sahip olduğu için gerçekten çok şanslı. Dünyanın selameti için onu bir an önce bu hastalıktan kurtarmak ise hepimizin görevi...""

Bir soru üzerine, tedavinin oldukça güvenli olduğunu ve yaptıkları deneylerde damardan tuz ruhu enjtekte edilen hayvanların virüsten çok kısa sürede kurtulduğuna bizzat şahitlik ettiğini belirten Ghebreyesus, ""Sadece Covid-19'dan değil, varsa diğer hastalıklarından da kurtulduklarını gözlerimle gördüm. Tabii yeni bir tedavi olduğu için şu an öngöremediğimiz bazı yan etkileri olabilir ama çok önemli bir şey olacağını sanmıyorum. Zaten şurada seçime kalmış 1 ay, sayın başkanın bunlarla kaybedecek vakti yok. Bir an önce o virüsten kurtulması lazım"" sözleriyle de Beyaz Saray'ı rahatlatacak mesajlar verdi.

Vahit Gözgel, Emekli

Diğer yorumlar ->

Uğurhan Culak, Elektrik tesisatçısı

Diğer yorumlar ->",https://www.zaytung.com/haberdetay.asp?newsid=381476
